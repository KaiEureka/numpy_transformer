幸因辞旧谷，从此及芳晨。欲语如调舌，初飞似畏人。风调归影便，日煖吐声频。翔集知无阻，联绵贵有因。喜迁乔木近，宁厌对花新。堪念微禽意，关关也爱春。
梦断心灰，诗成泪滴，欲寻再梦难重觅。云山历历望中迷，无穷烟树连天碧。客舍云深，他乡路隔，难教夜夜长相识。天涯只为梦无凭，参横月落茫茫黑。
最怕残春，落红堆径。今年人比花先病。不教细雨几番催，留春一日花应肯。风定帘闲，燕眠梁静。清明近也寒还剩。空檐病起已无花，夕阳只照游丝影。
情知是梦无凭了。好梦依然少。单于吹尽五更风。谁见梅花如泪、不言中。儿童问我今何在。烟雨楼台改。江山画出古今愁。人与落花何处、水空流。
陵来为臣。陵亦有言，辅义怀仁。吾丧我守。臣于何有。陵去为友。客星犯兮，日月光。故人卧兮，江湖长。来时心，去时迹。山有云兮，江有石。
影欹晴浪势欹烟，恨态缄言日抵年。轻雾晓和香积饭，片红时堕化人船。人间有笔应难画，雨后无尘更好怜。何限断肠名不得，倚风娇怯醉腰偏。
只合山中度岁时，欲求闻达岂相宜。命轻似絮人争笑，心直如弦鬼亦知。怕见是非休看史，未忘习业尚耽诗。春风归去江南路，芳草满汀花满枝。
二月江城第一枝，怕寒故故著花迟。不嫌艳杏夭桃俗，甘受狂蜂妒蝶疑。月落西湖惊旧梦，雪消南国忆当时。楼头亦有霜天角，懒对春风暖日吹。
湖波遥带夕阳低，想得君家住更西。隔岸众山晴稍出，当门幽鸟晚犹啼。酒缘客里偏能饮，诗到愁边只谩题。欲倩归云寄离思，如何却向望中迷。
之子采樵何所之，樵闲倚石复移时。忽逢莺语思求友，偶值仙人还看棋。山中乱云如雪屋，松下清风多紫芝。袖有长书君莫上，祗今且可醉吟诗。
未将春草贮鸣蛙，寂寞西湖处士家。正喜数枝斜更好，聊沽一醉醒还赊。骨清是我冰霜侣，心赏从渠锦绣华。不厌相过娱夜永，摘芳和雪试煎茶。
过了重阳便作寒，貂裘心事未容安。贫时侯伯人难识，醉里乾坤我自宽。红叶已飘千万点，黄花羞对两三般。小窗破处须频补，莫放西风正眼看。
东风日日恼吟魂，相与论心客在门。雨洗花光红透骨，风摇野烧翠留痕。荣枯过眼归春梦，醒醉从人付酒尊。输与先生专一壑，閒来得看竹生孙。
天与孤清迥莫邻，祇应空谷伴幽人。千林扫迹愁无那，一点横梢眼便亲。顾影莫惊身易老，哦诗尚觉句能新。几多生意冰霜里，说与夭桃自在春。
未倒花前凿落金，登携那怕嫩寒侵。归牛下陇争浮水，宿鸟随山不过林。衰鬓预吹明日帽，放歌时带故园音。菊烟桂露虽情物，须索高蟾管夜深。
一望天涯万里舟，波涛如掌见安流。霜威清逼珠光夜，海怪寒惊剑气秋。人在西风何处梦，书回南雁隔年愁。政成载月归来后，须到沧洲访白头。
已叹长安索米难，可禁风雪满长安。无家又是于人借，有命从来只自宽。春入园林根觉煖，色连天地眼生寒。西湖寂寞梅无伴，合向孤山忍冻看。
百尺西楼十二栏，日迟花影对人閒。春风已入片时梦，寒食从今数日间。折柳故情多望断，落梅新曲与愁关。诗成欲访江南便，千里烟波万叠山。
浴罢披襟竹影斜，客中残暑散空花。人行窗外云无脚，月起林间灯映纱。举酒闻钟知近寺，谈诗食李却忘家。明朝又浴还来此，何必开樽只煮茶。
门外黄尘有底忙，主人高卧兴何长。春风竹树箫笙转，雨足轩窗笑语凉。耳热漫思官里事，眼明犹识醉时妆。紫云莫厌频来客，未抵当年御史狂。
未到中年便挂冠，一乡三老北溪寒。废兴有命知尤早，去住无心遇更难。轻物想能閒似梦，爱山应是好如官。莫言林下何曾见，待向图中画与看。
六代兴亡迹愈陈，迹陈谁遣意如新。古今更欲悲何事，天地长留景似人。云压山低惟妒晚，雾蟠江阔更含春。固知到此无穷感，岂独区区我一身。
江山有约未应疏，浪自忙中白却须。我昔属官今属我，子能略伴瘦藤无。谈天渠外更谁先，聊复怜渠与酒钱。富贵不愁天不管，不应丘壑也关天。
雨涨平池绿似淮，半扉春水眼慵开。无钱得买扁舟去，莫道旧来今不来。相望千家信不通，悬知春在雨声中。蹇驴欲去愁泥滑，安得西飞六尺鸿。
久把西湖作故乡，至今清梦到湖傍。分明昨夜经行处，一色梅花十里香。春云收尽忽斜阳，梦里梅花带雨香。却上小舟谁是伴，回头只有棹船郎。
寄食于人苦未佳，从来逆旅便为家。四时长是瓶无粟，一夜偶然灯有花。雪夜又寒谁复料，物中惟老不堪誇。卷书危坐时相望，不觉西南各一涯。
独客长安觉月遥，例无佳句答今宵。千秋怅望余双眼，几种相思打一包。月有行云堪自蔽，情非仗酒不能豪。莫嗟人世无佳节，须信中秋属我曹。
津馆苍茫别未曛，满檐秋色为思君。风生积海连山雾，月落长河半树云。欲睡动寻千日酒，怜香真惜十年薰。如何咫尺关南道，只似江空与雁闻。
娟娟丛竹翠犹翻，冉冉微霜白渐繁。海上孤槎张博望，尊中十日赵平原。江鸿片月寒争渡，朔吹空林晚自喧。知己风尘看汝在，那能离别不销魂。
马前风叶助离声，楚驿都荒不计程。一令尚淹三县事，几家曾见十年兵。夕阳远树烟生戍，秋雨残荷水绕城。父老不须重叹息，君来应有故乡情。
无曰四方尚多虞，乃尚可以同欢娱。对酒忽闻骄卒破，放歌暂觉客愁无。人事好乖天不语，花枝劝饮鸟提壶。醉来独发无穷笑，笑杀狂生浪哭途。
门外衣冠次第来，斯文良会喜相陪。天垂晴碧雨初过，菊带寒香花正开。人世不须伤往事，篱根聊共醉深杯。东风指日回春意，还约书窗看早梅。
三春好日几晴乾，不遣风花一片残。拥树山云长带雨，捲帘江阁尚留寒。繁枝照眼知谁共，尊酒多情且自宽。莫更题诗寄相忆，恐增怀抱在东阑。
风烟冷我买山情，归思逢春日夜生。闻道片帆临涨海，飘然一杖出孤城。萧萧古渡空林晚，浩浩长江锦石横。怅望东南无限恨，雨残云暗鹧鸪鸣。
有树莫容姑恶栖，尔何怨姑犹怒啼。人家有儿亦有妇，不愿使闻如尔妻。姑恶何恶怨未终，世人至今无此风。尔啼莫来近我屋，我姑不与尔姑同。
门前种柳绿成阴，门外波涛深复深。一念随分人物我，百年可有去来今。君平莫定升沈数，伯起空辞暮夜金。壁上青萍缘底事，宵来风雨作龙吟。
忆曾同醉复同吟，往事堪思不可寻。红袖倚阑春未老，绿窗欹枕月初沈。笙歌十五年前梦，风雨三千里外心。独喜护花天有意，九分晴带一分阴。
疏柳不藏鸦。瘦影欹斜。水边林下有人家。几日迟来秋更好，开遍黄花。何处课桑麻。身在天涯。故乡山色暮云遮。行到前村频怅望，又听悲笳。
池边杨柳碧婆娑，渐觉轻寒透薄罗。依枕梦回虫语乱，卷帘风定月阴多。香销炉冷更初转，夜静秋高雁乍过。好景教人眠未得，新诗写就且长哦。
惆怅梅边想战尘，往来何地著吟身？客怀漫比官为业，物望谁云国有人。花发休论沧海事，水清聊结草堂邻。东风草草劳人目，又看江南二月春。
断角收时月已低。孤萤欲堕水先知。百年几度眠真熟，一日成归梦又非。宜喷笛，莫沾衣。回头江柳又成围。惊秋意绪无人会，数遍桥南野鹊飞。
君自高吟我放歌。珊瑚击碎意云何。春山还在斜阳外，秋雨偏惊落叶多。杯纵饮，剑横磨。狂名赢得未蹉跎。论交廿载心期在，莫向风尘怨逝波。
霜露再相换，游人犹未归。岁新月改色，客久线断衣。有鹤冰在翅，竟久力难飞。千家旧素沼，昨日生绿辉。春色若可借，为君步芳菲。
秋晚方北征，朔风撼平地。差迟百计非，留滞岂天意？十日九不前，半月始千里。功名要多艰，正患得之易。少折轻疾心，进德良在是。
终日相与居，岂知相得欢。出门一分袂，乃觉携手难。西风过浮云，急雨生早寒。清秋令人悲，兹游何当还。岁月游将晚，念君尚加餐。
相别无一语，相见无一言。如何忘形者，远情复相牵。我持江上风，遗公吹法筵。公以竹间月，照我调素弦。风比锦绣段，月比青琅玕。
三叠曲，四愁诗。心事少人知。西风未老燕迟归。巢冷半乾泥。流红句，回文字。除燕知，谁能记。一声恰到画楼西。云压小鸿低。
春风曾不管盈盈。江上客愁生。天寒袖薄，夜长霜重，立尽兰更。翠禽枝底销魂语，幽梦碎春声。梅边笛送，佩环归也，消息层城。
梅谢粉，柳拖金，香满旧园林。养花天气半晴阴，花好却愁深。花无数，愁无数，花好却愁春去。戴花持酒祝东风，千万莫匆匆。
月下风前花畔。此情不浅。欲留风月守花枝，却不道、而今远。樯外鹭飞沙晚。烟斜雨短。青山祗管一重重，向东下、遮人眼。
寒来暑往几时休。光阴逐水流。浮云身世两悠悠。何劳身外求。天上月，水边楼。须将一醉酬。陶然无喜亦无忧。人生且自由。
三月时。杨花飞尽无花飞。无花飞。不教春去，争得春归。高楼望断黄金羁。绿窗眉黛伤新离。伤新离。好将别后，长做归时。
木采采兮交荫，灵飞来兮随鹤。月欲去兮仍西，风吹花兮未落。花未落兮犹春，酒依依兮如昨。王与谢兮让余，蓬莱游兮堪乐。
空山亦自花，花落倍堪嗟。春风何太迷，不忍春光天一涯。花知春欲去，春亦不能为花虑。一片从风一片留，留向空山有春处。
白发不早来，早来人莫哀。黄金不早散，早散人莫叹。黄金不散散者多，白发不来愁奈何。莫将黄金待白发，白发不生泉下客。
伤离别。陌头杨柳年年折。年年折。何消屈指，初交时节。北风夜吹城南缺。枕衾相对人悲咽。人悲咽。一身如寄，梦阑成铁。
离恨远萦杨柳，梦魂长绕梨花。青衫记得章台月，归路玉鞭斜。翠镜啼痕印袖，红墙醉墨笼纱。相逢不尽平生事，春思入琵琶。
烟霞之虚兮，与子广居兮。烟霞之极兮，与子安宅兮。归来归来兮，乐以栖迟。樵之云兮，可以兴雨。优哉游哉，乐与子处。
老去更思归，芳草正薰南陌。上巳又逢寒食，叹三年为客。吹花小雨湿秋千，闲却好春色。天甚不怜人老，早教人归得。
我住长江头，君住长江尾。日日思君不见君，共饮长江水。此水几时休，此恨何时已。只愿君心似我心，定不负思量意。
春寂寂。绿暗溪南溪北。溪水沈沈天一色。鸟飞春树黑。肠断小楼吹笛，醉里看朱成碧。愁满眼前遮不得。可怜双鬓白。
休相忆。红叶不传消息。燕锁雕梁路未识。旧巢难再觅。风捲杨花无力。浪打萍花无迹。永巷夜台同寂寂。土花凝血碧。
镜中人老。镜外人难好。阶下紫兰红蕙，须教变，长生草。蝶香多在粉，拾来和药捣。多取异花薰炙，料得使、朱颜保。
绣江江水清如玉。梅花香满清江曲。风味此中论。可怜惟有君。江头春正好。别去君何早。折得一枝梅。送君三百杯。
云屏月帐孤鸾恨。香消玉减无人问。斜倚碧琅玕。萧萧生暮寒。低垂双翠袖。袖薄轻寒透。庭院欲黄昏。凝情空断魂。
拍堤绿涨桃花水。画船稳泛东风里。丝雨湿苔钱。浅寒生禁烟。江山留不住。却载笙歌去。醉倚玉搔头。几曾知旅愁。
恰则春来春又去。凭谁说与春教住。与问坐中人。几回迎送春。明年春更好。只怕人先老。春去有来时。愿春长见伊。
五云深处蓬山杳。寒轻雾重银蟾小。枕上挹馀香。春风归路长。雁来书不到。人静重门悄。一阵落花风。云山千万重。
姑恶妇所云，恐是妇偏辞。姑言妇恶定有之，妇言姑恶未可知。姑不恶，妇不死。与人作妇亦大难，已死人言尚如此。
重重雪外山，渺渺烟中路。路转山横无尽愁，正是分携处。望极锦中书，肠断鱼中素。锦素沈沈两未期，鱼雁空相误。
东风似客。醉里落花南又北。客似东风。携手斜阳一笑中。佳人怨我。不寄江南春一朵。我怨佳人。憔悴江南不似春。
平林驻辇千帆坠。故人江畔无穷意。坐久一身寒。梦中千万山。垂垂飞白素。映冷江潭树。相见又何仁。可怜无数春。
病起看黄花，相对依然瘦。一树青黄湿挽烟，坠鸟惊还救。左雁背黄昏，人在黄昏右。雨是光阴酒是秋，过了今年又。
年华惯是风和雨，夜深吹落应无数。怨紫与愁红，都如一梦中。迢迢溪上路，曾共春来去。无计觅馀香，醉中能暂忘。
月圆空自长离别。别离长自空圆月。虫露泣残红。红残泣露虫。竹敲风弄菊。菊弄风敲竹。愁夜一声秋。秋声一夜愁。
美人如月花窗绮。绮窗花月如人美。风暖度香丛。丛香度暖风。未通曾展意。意展曾通未。怜尔得来笺。笺来得尔怜。
凭君滴尽伤歌泪。念奴不管春归事。持酒与君欢。旧痕襟上乾。剩香和泪觅。点点皆颜色。留取一分妍。今年谢去年。
别泪绛于枫，病脸黄疑菊。剪得垂杨没一丝，直恁霜天毒。沿路访梅花，暗里东风促。愁到今年欲尽时，又把春来续。
佳节正重阳，红叶飞成阵。冷蕊先春放几枝，素面交相映。人瘦怯西风，消息凭谁问。寂寞閒庭伴岁寒，早与传芳信。
画帘日暖春如醉，酒波夜照胭脂睡。道是海棠时，思归泪暗垂。天涯春又晚，楼外回双燕。今日误看花，明年何处家。
寂寞此人间，且喜身无主。眼底云烟过尽时，正我逍遥处。落知春残，一任风和雨。信是明年春再来，应有香如故。
梦里关山近，休歌《行路难》。五更频涉远，千里独冲寒。绕膝仍相聚，牵衣不尽欢。钟声忽惊断，欹枕泪阑干。
国艳天香，一丛百朵开来半。燕忙莺乱。要结寻芳伴。买断春风，醉倒应须拚。清尊满。谢家池馆。岁岁年年看。
负郭有田在，年年长废耕。欲磨秋镜净，恐见白头生。未作一旬别，已过千里程。不知书与剑，十载两无成。
何当开此镜，即见发如丝。白日急于水，少年能几时。每逢芳草处，长返故园迟。所以多为客，蹉跎欲怨谁。
为客自堪悲，风尘日满衣。承明无计入，旧隐但怀归。雪积孤城暗，灯残晓角微。相逢喜同宿，此地故人稀。
向来鹰祭鸟，渐觉白藏深。叶下空惊吹，天高不见心。气收禾黍熟，风静草虫吟。缓酌樽中酒，容调膝上琴。
杨画远于展，何言今在兹。依然古妆服，但感时节移。念君一朝意，遗我千载思。子亦几时客，安能长苦悲。
终朝异五岳，列翠满长安。地去搜扬近，人谋隐遁难。水穿诸苑过，雪照一城寒。为问红尘里，谁同驻马看。
风息斜阳尽，游人曲落间。采花因覆酒，行草转看山。柳散新霜下，天晴早雁还。伤秋非骑省，玄发白成斑。
故人江海别，几度隔山川。乍见翻疑梦，相悲各问年。孤灯寒照雨，湿竹暗浮烟。更有明朝恨，离杯惜共传。
日日为诗苦，谁论春与秋。一联如得意，万事总忘忧。雨堕花临砌，风吹竹近楼。不吟头也白，任白此生头。
霁月光如练，盈庭复满池。秋深无热后，夜浅未寒时。露叶团荒菊，风枝落病梨。相思懒相访，应是各年衰。
微雨夜来歇，江南春色回。本惊时不住，还恐老相催。人好千场醉，花无百日开。岂堪沧海畔，为客十年来。
夜云起河汉，朝雨洒高林。梧叶先风落，草虫迎湿吟。簟凉扇恩薄，室静琴思深。且喜炎前别，安能怀寸阴。
省学为诗日，宵吟每达晨。十年期是梦，一事未成身。枉别山中客，殊非世上人。今来已如此，须得桂荣新。
萧条梧竹下，秋物映园庐。宿雨方然桂，朝饥更摘蔬。阴苔生白石，时菊覆清渠。陈力当何事，忘言愧道书。
徒为经异岳，不得访灵踪。日尽行难尽，千重复万重。云垂多作雨，雷动半和钟。孤竹人藏处，无因认本峰。
夫子垂竿处，空江照古台。无人更如此，白浪自成堆。鹤静寻僧去，鱼狂入海回。登临秋值晚，树石尽多苔。
我亦游山者，常经旧所经。雪消天外碧，春晓海中青。可见乱离世，况临衰病形。怜君此行兴，独入白云屏。
高房占境幽，讲退即冥搜。欠鹤同支遁，多诗似惠休。瓶澄孤井浪，案白小窗秋。莫道归山字，朝贤日献酬。
女几知君忆，春云相逐归。草堂开药裹，苔壁取荷衣。老竹移时少，新花旧处飞。可怜真傲吏，尘事到山稀。
溪路曾来日，年多与旧同。地寒松影里，僧老磬声中。远水清风落，闲云别院通。心源若无碍，何必更论空。
枕障熏炉隔绣帷，二年终日苦相思，杏花明月始应知。天上人间何处去，旧欢新梦觉来时，黄昏微雨画帘垂。
细泉深处落，夜久渐闻声。独起出门听，欲寻当涧行。还疑隔林远，复畏有风生。月下长来此，无人亦到明。
欲别不止泪，当杯难强歌。家贫随日长，身病涉寒多。雨雪迷燕路，田园隔楚波。良时未自致，归去欲如何。
经年离象魏，孤宦在南荒。酒醒公斋冷，雨多归梦长。志难酬国泽，术欠致民康。吾子应相笑，区区道未光。
风静杨柳垂，看花又别离。几年同在此，今日各驱驰。峡里闻猿叫，山头见月时。殷勤一杯酒，珍重岁寒姿。
吾怜宛溪好，百尺照心明。何谢新安水，千寻见底清。白沙留月色，绿竹助秋声。却笑严湍上，于今独擅名。
看图闲教阵，画地静论边。乌垒天西戍，鹰姿塞上川。路长须算日，书远每题年。无复生还望，翻思未别前。
青山日将暝，寂寞谢公宅。竹里无人声，池中虚月白。荒庭衰草遍，废井苍苔积。唯有清风闻，时时起泉石。
愁见清明后，纷纷盖地红。惜看难过日，自落不因风。蝶散馀香在，莺啼半树空。堪悲一尊酒，从此似西东。
别意说难尽，离杯深莫辞。长歌终此席，一笑又何时。棹入寒潭急，帆当落照迟。远书如不寄，无以慰相思。
海岳两无边，去来都偶然。齿因吟后冷，心向静中圆。虫网花间井，鸿鸣雨后天。叶书归旧寺，应附载钟船。
相逢在总角，与子即同心。隐石那知玉，披沙始遇金。兰秋香不死，松晚翠方深。各保芳坚性，宁忧霜霰侵。
月过秋霖后，光应夜夜清。一回相忆起，几度独吟行。河汉东西直，山川远近明。寸心遥往处，新有雁来声。
迁客投于越，临江泪满衣。独随流水远，转觉故人稀。万木迎秋序，千峰驻晚晖。行舟犹未已，惆怅暮潮归。
虏近人行少，怜君独出城。故关逢落叶，寒日逐徂征。闻笛添归思，看山惬野情。皇华今绝少，龙额也相迎。
天净河汉高，夜闲砧杵发。清秋忽如此，离恨应难歇。风乱池上萍，露光竹间月。与君共游处，勿作他乡别。
芳草复芳草，断肠还断肠。自然堪下泪，何必更残阳。楚岸千万里，燕鸿三两行。有家归不得，况举别君觞。
一县今如此，残民数不多。也知贤宰切，争奈乱兵何。皆自干戈达，咸思雨露和。应怜住山者，头白未登科。
满酌劝君酒，劝君君莫辞。能禁几度别，即到白头时。晚岫无云蔽，春帆有燕随。男儿两行泪，不欲等闲垂。
虽小天然别，难将众木同。侵僧半窗月，向客满襟风。枝拂行苔鹤，声分叫砌虫。如今未堪看，须是雪霜中。
不计禅兼律，终须入悟门。解空非有自，所得是无言。眼豁浮生梦，心澄大道源。今来习师者，多锁教中猿。
旅棹依遥戍，清湘急晚流。若为南浦宿，逢此北风秋。云月孤鸿晚，关山几路愁。年年不得意，零落对沧洲。
主人病且闲，客来情弥适。一酌复一笑，不知日将夕。昨来属欢游，于今尽成昔。努力持所趣，空名定何益。
杜鹃声不哀，断猿啼不切。月下谁家砧，一声肠一绝。杵声不为客，客闻发自白。杵声不为衣，欲令游子归。
门掩清曹晚，静将乌府邻。花开封印早，雪下典衣频。怪木风吹阁，废巢时落薪。每怜吾道苦，长说向同人。
冉冉众芳歇，亭亭虚室前。敷荣时已背，幽赏地宜偏。红艳世方重，素华徒可怜。何当君子愿，知不竞喧妍。
献岁春犹浅，园林未尽开。雪和新雨落，风带旧寒来。听鸟闻归雁，看花识早梅。生涯知几日，更被一年催。
满郭春如画，空堂心自澄。禅抛金鼎药，诗和玉壶冰。白雨飘花尽，晴霞向阁凝。寂寥还得句，因寄柳吴兴。
故人为吏隐，高卧簿书间。绕院唯栽药，逢僧只说山。此宵欢不接，穷岁信空还。何计相寻去，严风雪满关。
欲出心还懒，闲吟绕寝床。道书虫食尽，酒律客偷将。愁至为多病，贫来减得狂。见君何所似，如热得清凉。
楼压寒江上，开帘对翠微。斜阳诸岭暮，古渡一僧归。窗迥云冲起，汀遥鸟背飞。谁言坐多倦，目极自忘机。
对酒闲斋晚，开轩腊雪时。花飘疑节候，色净润帘帷。委树寒枝弱，萦空去雁迟。自然堪访戴，无复四愁诗。
重岩抱危石，幽涧曳轻云。绕镇仙衣动，飘蓬羽盖分。锦色连花静，苔光带叶熏。讵知吴会影，长抱谷城文。
万里南天外，求书禹穴间。往来成白首，旦暮见青山。夜浦凉云过，秋塘好月闲。殷勤阳羡桂，别此几时攀。
居在青门里，台当千万岑。下因冈助势，上有树交阴。陵远根才近，空长畔可寻。新晴登啸处，惊起宿枝禽。
凝愁对孤烛，昨日饮离杯。叶下故人去，天中新雁来。连沙秋草薄，带雪暮山开。苑北红尘道，何时见远回。
身依吴寺老，黄叶几回看。早讲林霜在，孤禅隙月残。井通潮浪远，钟与角声寒。已有南游约，谁言礼谒难。
才过重阳后，人心已为残。近霜须苦惜，带蝶更宜看。色减频经雨，香销恐渐寒。今朝陶令宅，不醉却应难。
迹暗心多感，神疲梦不游。惊舟同厌夜，独树对悲秋。晚角和人战，残星入汉流。门前早行子，敲镫唱离忧。
茅栋野人居，门前车马疏。林幽偏聚鸟，溪阔本藏鱼。山果携儿摘，皋田共妇锄。家中何所有，唯有一床书。
山近觉寒早，草堂霜气晴。树凋窗有日，池满水无声。果落见猿过，叶乾闻鹿行。素琴机虑静，空伴夜泉清。
结宇依青嶂，开轩对绿畴。树交花两色，溪合水同流。竹径春来扫，兰尊夜不收。逍遥自得意，鼓腹醉中游。
天街东西异，祗命遂成游。月明御沟晓，蝉吟堤树秋。老僧情不薄，僻寺境还幽。寂寥二三子，归骑得相收。
尽日行方到，何年独此林。客归惟鹤伴，人少似师心。坐石落松子，禅床摇竹阴。山灵怕惊定，不遣夜猿吟。
珍重还京使，殷勤话故人。别离长挂梦，宠禄不关身。趣向今成道，声华旧绝尘。莫嗟容鬓老，诗句逐时新。
别路吴将楚，离忧弟与兄。断云惊晚吹，秋色满孤城。信远鸿初下，乡遥月共明。一枝栖未稳，回首望三京。
谈笑从吾乐，相过罢送迎。凭阑看月出，倚钓待云生。蝶化人间梦，鸥寻海上盟。轩居总适意，何物更关情。
愁到心常结，事过心自凉。幽忧漫成疾，慵放且何妨。笼鹤声难出，床龟息稳藏。浮生付天地，澄虑博山香。
天外山光近，峰颠海气吞。潮凭风作阵，云藉石为根。鸟重烟藏树，帆多水绕村。凭高暂诗酒，回首望脩门。
登台曾并辔，射策又同文。八月中秋别，三年此日分。风霜下木叶，鸿雁渡江云。无日不思我，有诗还寄君。
日淡隔云幕，地虚铺雪毡。捲帘看不见，如画旧山川。岂忆三杯酒，能回六月天。一声何处笛，吹裂野梅边。
好风从东来，吹我石上竹。取琴竹下弹，希声不成曲。桃李正无言，世人自相逐。繁华此何时，所贵君子独。
客来不问梅，但问轩中人。尔面冷如铁，尔心独阳春。冰霜太古操，水月平生真。亦在尘世间，不染世间尘。
后会未有期，岂意岁云变？不知百年间，正复能几见？江湖北风多，水阔雁无便。此心剧悠悠，庭树空倚遍。
士取登科贵，官推御史贤。已闻南纪正，仍重北台迁。霜劲孤鹰起，天高万象悬。遥知夜前席，清问及遐偏。
古镜色如墨，照人不见形。我照乃见心，洞彻天地明。此明非外来，此明非内有。自是世上人，惟将照妍丑。
南国碧云暮，西风芳草多。相思故人远，如此别情何。清绝山僧笔，苍茫楚客歌。凭将万里意，一问洞庭波。
逆旅频看镜，秋来白发生。孤云渺何许，游子独关情。野迥鸡三唱，霜寒雁一声。此时愁绝处，归梦度江城。
秋宵不成寐，缺月向人斜。更漏传三鼓，寒灯落一花。穷愁长伴客，幽梦只还家。烽火何时息，吾生未有涯。
此生如寄耳，迁次竟何如。江上得安宅，山中有敝庐。一蓑成钓隐，三径遂吾初。去住浑无定，教儿且卜居。
此老悬车日，颜丹发尚玄。由来行乐处，须及未衰年。令子工为政，诸孙雅尚贤。固应歌舞地，长见月初圆。
楼倚东风外，凭高取次吟。柳低黄鸟近，日抚翠屏深。世换如收局，人亡不在琴。凄凉图画里，愁绝百年心。
纷纷落花飘，美人在何许？相思杳如梦，寂莫春已暮。一别久不见，一往久不还。相望虽咫尺，如隔千万山。
闻子临川上，高楼万里并。兴来时独立，心与目俱行。野夕归鸿小，溪晴落木明。登临何日共，作赋写平生。
江黑雨将至，水高潮正来。花随两岸别，鸥逐片帆开。世治逢多难，吾生愧不才。飘零添白发，见者莫惊猜。
隔水秋云薄，连山夕照荒。去鸥分远色，来雁带初凉。风物何常异，人生亦自忙。因怀吾友问，医俗若为方。
野水秋风起，孤村落日清。寸心江百折，双鬓雪千茎。村迥群乌合，天高独雁鸣。题诗送归客，远别不胜情。
客路惜年年，中秋月自圆。正怜儿女侧，不共弟兄前。老去一丘壑，人生二顷田。兹游谅何事，清影未能眠。
相寻复相别，把酒意如何？云石有时合，风湍无定波。此生无出处，一笑对嵯峨。长揖下山去，暮烟浮女萝。
身世从违梦，功名毁誉资。平生惟客在，后死有兄知。危涕秋风远，华颠岭海期。空馀千载意，不得尽吾诗。
种桃如种柳，容易得成花。千树恐无地，平原堪子家。晚风迎窈窕，春水绕污邪。久不通人问，循溪步曲斜。
未遂平生志，求田拟种瓜。天游华表鹤，井坐子阳蛙。世事一场梦，俗情三月花。兴亡天不问，阅尽几年华。
久卧思登眺，扶衰谩倚楼。山红斜日映，江白晚烟浮。行直书空雁，帆欹入浦舟。病身惭食禄，长羡五湖游。
带缓肌如削，巾欹发半垂。故人怜病起，稚子笑行迟。却酒忧成醉，收书老更痴。满冈梧竹尽，尚想凤栖时。
花暗短垣春，琵琶度隔邻。促弦知改调，停拨似要人。得见情应眷，遥听思已亲。摧藏曲中怨，何事话能真。
西园风雨过，今日始知春。对酒皆閒客，逢花即故人。悲欢情各异，醒醉量难均。忽洒樽前泪，愁多易满巾。
朝来微雨罢，何处可寻春。冰散池容动，烟销柳意新。穿林听莺远，度陌问花频。但觉相逢处，情亲似故人。
相思不可见，梦里却逢君。两地共明月，一方空碧云。江秋鸿背侣，山夜鹤离群。记得湖边寺，诗题醉后分。
寻僧自补屐，古寺夏云中。听鸟明闻性，看花悟色空。风传烟磬远，竹引野泉通。便欲捐尘累，香灯事远公。
已就长涂往，堪怜暮景斜。一年惟此夜，千里更谁家。恋国心空赤，忧时发已华。此身如可乞，只合老烟霞。
月是今宵满，花从昨夜开。看花嗟寂寞，对月且徘徊。白发添无数，青春去不回。莫思人隔世，聊乐酒盈杯。
伏枕山林远，闭门风雨深。一秋贫转甚，九日病兼侵。落叶荒三径，穷愁迫寸心。细看黄菊蕊，空感白头吟。
夕照明江阁，春流净客衣。树幽啼鸟近，风细落花稀。酒熟山瓢送，鱼肥野艇归。桃源应可问，稚子候荆扉。
驱驰欣暂息，清坐感馀春。细雨偏宜草，疏帘不隔尘。山禽时引子，庭鹤晚随人。几负林泉约，空嗟头上巾。
岁月遽如许，蹉跎老却人。一年惟此夜，明日又逢春。湖海未归客，风尘多病身。感时浑不寐，灯火独相亲。
夕阳延暮景，秋色远冥冥。流水双溪绿，寒山九叠青。石楼依古木，草径接遥汀。钓叟长年在，何人问客星。
今日小园中，桃花数树红。开君一壶酒，细酌对春风。未能扶毕卓，犹足舞王戎。仙人一捧露，判不及杯中。
欣兹河朔饮，对此洛阳才。残秋欲屏扇，馀菊尚浮杯。涧流鸣二水，日色下三台。无因侍清夜，同此月徘徊。
杨柳乱成丝，攀折上春时。叶密鸟飞碍，风轻花落迟。城高短箫发，林空画角悲。曲中无别意，并是为相思。
千仞清溪险，三阳弱柳垂。叶细临湍合，根空带石危。风翻夹浦絮，雨濯倚流枝。不分梅花落，还同横笛吹。
长相思。久离别。新燕参差条可结。壶关远。雁书绝。对云恒忆阵。看花复愁雪。犹有望归心。流黄未剪截。
空庭高楼月，非复三五圆。何须照床里，终是一人眠。敛容送君别，一敛无开时。只应待相见，还将笑解眉。
向别已复久，此怀谁与明。书来慰吾意，诗重识君情。放鹤惜未到，飞鸿今尚横。何由一随汝，端为薄浮名。
几度拟郊行，天公欠一晴。水寒鱼绝影，林暝鸟藏声。云敛天容净，雨馀山骨清。津桥小盘薄，梅有数枝横。
君今拂衣去，我独枕书眠。一片过林雨，数声当户蝉。情长空有恨，吟苦不成篇。后会知何日，西风老雁天。
昏鸦何处落，野渡少人行。黄叶声在地，青山影入城。江湖行客梦，风雨故乡情。试问南来信，梅花三两英。
水北烟寒雪似梅。水南梅闹雪千堆。月明南北两瑶台。云近恰如天上坐，魂清疑向斗边来。梅花多处载春回。
老去心犹壮，诗成喜欲颠。时危思报主，穷极待呼天。归梦先湖外，离情到酒边。晚来风更恶，舟卧不成眠。
食人之粟，饱复何为。当人之赐，罪亦何辞。有以我为是兮，岂无以我为非。已兮已兮，吾何以胜人之言兮。
东风吹画省，衰病若为情。自惜春将过，相逢老已惊。夜愁聊把酒，早梦忽闻莺。犹喜年来事，门前桃李生。
甚矣天地闭，独放一花鲜。未论色之洁，未论香之妍。只于冰雪中，谁占生意先。万物心自服，敢问何能然。
释褐来成武，閒思应举时。投人天下遍，瘦马雪中骑。秋卷何年中，春愁到处随。如今名已遂，争敢话官卑。
敢叹我命薄，所嗟吾道消。谪官淮上老，京信日边遥。巧宦或五鼎，甘贫唯一瓢。居然古人事，名迹讵相饶。
秋风一夕来，木落江水波。相将雁南翔，奈有孤飞何。四海兄弟少，百年离别多。傥坚归来心，富贵尔则那。
别仅三千里，书才一载通。固应难邂逅，那得许从容。今日君先去，何时我亦东。社中如借问，为道转疏慵。
桐边一叶地，相望立秋风。昔别已三载，今来成两翁。醒初无异醉，穷亦岂殊通。却笑甲辰一，雌雄自不同。
竹外万云合，荷心一雁来。若无歌舞闹，应有鬼神猜。野岸锄难遍，幽根煖易栽。前山未放入，好阁更南开。
自识贤尊熟，常将远到期。忽传千古信，虚抱一生疑。恨菊来何久，愁梅去转迟。应留起春蛰，词落未堪悲。
春林满岩绿，谁信已鸣蝉。叶上正多露，山中别有天。心闲宁感物，道合况忘年。坐听生秋思，何须膝上弦。
秋山对疏牖，羁客倦登临。雨后岚光活，晴初落照深。素波明别浦，赤叶照衰林。伫目寂无语，何人知此心。
老夫晨沐罢，还卧看云行。发短便巾小，衰容怯镜明。空林存竹意，破屋带泉声。自喜诗棋外，无营梦亦清。
移舟晨鼓闹，泊渚暮鸦盘。夹岸柳浑暗，横轩梅半残。最怜春日薄，犹动客衣寒。楼外西风急，云湖看涌澜。
愁里青春去，年来白发加。细书欺老眼，烂饭惬衰牙。宁梦穴中蚁，不疑杯里蛇。南窗时隐几，一缕篆烟斜。
月在两山间，人在空明里。山色碧于天，月色光于水。心闲物物幽，心动尘尘起。莫向动中来，长愿闲如此。
教不贵多言，小知非大受。力久有天得，海涵而地负。少年今白发，谁与鞭其后。诗来读百过，君真吾畏友。
棹入江村暮，扣门求友生。青衫新鹿梦，白发旧鸥盟。巷僻苔痕滑，林深鸟舌清。共寻物外味，溪上老渔声。
孤枕秋宵永，山寒梦不成。残灯背窗影，急雨带溪声。未分山中老，空思日下名。区区如逆旅，此际若为情。
南雨不成雪，北风楼观寒。眉颦鲁酒薄，肠断楚梅酸。云梦寒全薄，湖湘春欲还。举头瞻去雁，羡尔有轻翰。
午枕消暗永，春裘御晓清。砌红多近采，园绿有深鸣。窗破斜光入，炉消断碧横。白头为吏苦，高卧笑浮生。
尘土真堪畏，君髯美亦衰。登楼才会面，促坐便论诗。社日休持酒，秋香待满枝。客涂书旋买，犹似向来痴。
林下金仙地，苔门掩夕阳。花飞殿塔顶，地照云霞光。松老鹤仍在，洞闲龙已翔。中宵动清众，清磬发虚堂。
送尔归天去，天应解祸淫。物生谁得所，我见独伤心。好景吟来遍，芳樽醉不禁。东风别无用，百草已成林。
孤塔鸥边迥，千岩镜里看。折花倩人插，摘叶护窗寒。不是无相识，相从却是难。归舟望精舍，已在白云端。
谷暗迷窗晓，山鸣报雨来。畦丁绝须喜，菜甲正新栽。倦路愁何那，冲泥惯岂才。吾诗未大好，也辱片云催。
两脚遍云水，群书久网丝。却因三日痛，理得数编诗。不借双高挂，毋追一任欹。老来非爱病，不病亦何为。
月淡犹明树，霜严不剩云。天寒一雁叫，夜半几人闻。诗只令吾瘦，清聊与子分。频来仍恨少，此去更离群。
老子朝慵起，春风苦唤行。晴边犹著雪，寒后未闻莺。偶见千峰翠，偏令两眼明。倦来浑欲睡，无处避溪声。
平水长先晓，无风也自涛。烟昏山易远，岸阔树难高。去雁鸣相报，游鱼冷总逃。轻寒容可忍，清眺得辞劳。
厌雨欣初霁，贪程敢晏眠。排天双壁起，受日一峰先。入径惟逢树，无人况有烟。藤深猿不见，声到客愁边。
细听无仍有，贪看立又行。落时晨却暗，积处夜还明。幸自漫山好，何如到夏清。似知吾党意，未遣日华晴。
把麾何所往，海上有名山。潮落鱼堪拾，云低雁可攀。一城仙岛外，双塔画图间。当路谁知己，天应赐我闲。
风日催曛暮，江溪半浊清。春寒归雁急，沙远落鸥惊。有志诗书误，无家去就轻。短篷扃不寐，高枕念平生。
新笋看成竹，春风去不知。麦天蚕上早，槐日燕飞迟。褐短偏怜妇，家贫更惜儿。十年霜鬓白，未必总因诗。
别久似相忘，因行遇道傍。问知元姓字，传读是文章。鹤骨秋逾瘦，松身老更长。十年犹九品，如我合耕桑。
一杯罗浮春，远饷采薇客。遥知独酌罢，醉卧松下石。幽人不可见，清啸闻月夕。聊戏庵中人，空飞本无迹。
此夜月如昼，有人同倚楼。山河万古色，天地一轮秋。尽赏兴不足，醉看身欲浮。因思旧年处，风雨未能休。
中秋不见月，扶病倚阑干。故国愁心远，西风瘦骨寒。纵无今夕醉，容有别时看。且作南飞鹊，一枝聊自安。
一病忽半载，囊无挑药资。生逢千劫后，死较十年迟。老色从侵面，閒愁并上眉。惟馀清思在，瘦尽尚能诗。
曾闻不若见，曾见不如经。既用身经过，何烦口说行。改诗知化笔，醒酒识和羹。料得人间事，无由出此情。
人不善赏花，只爱花之貌。人或善赏花，只爱花之妙。花貌在颜色，颜色人可效。花妙在精神，精神人莫造。
岁月未可尽，朝昏屡不眠。窗前多古木，床上半残编。放犊饮溪水，助僧耕种田。寺门久断扫，分食愧农贤。
钟已楼头动，灯犹帐外残。霜浓愁枕冷，病起觉衣宽。鹤怨凭谁解，鸥盟恐已寒。君恩等天地，应许纳微官。
风竹无时静，月窗终夜明。时时听惊鹊，一一数残更。吴楚民犹困，燕齐虏未平。功名天所命，吾志固难成。
衰疾怜新鬼，狂豪尚故吾。棋常先客著，行不许儿扶。砚润闲蟾滴，香残冷鸭炉。自怜风味在，尚欲泛江湖。
柳淡春初破，梅寒瘦不禁。羁愁醉后减，睡思雨中深。闲试新收砚，重寻久废琴。何时见朋旧，细话别来心。
出郭无十里，结庐才数间。每将穷博健，不遣乐妨闲。卖药云边市，寻僧雨外山。何妨摇楫去，却作跨驴还。
暖日薰杨柳，浓春醉海棠。放慵真有味，应俗苦相妨。宦拙从人笑，交疏得自藏。云移稳扶杖，燕坐独焚香。
雨过无桃李，唯馀雪覆墙。青天映妙质，白日照繁香。影动春微透，花寒韵更长。风流到尊酒，犹足助诗狂。
悠然君之心，非古亦非今。忘言犹有诗，无弦安用琴。渊明此时意，千载无知音。但见登阁时，山高白云深。
蚕月家家静，村流处处深。草分两岸色，竹覆半池阴。少饮亦微醉，独行还自吟。儿童怪相问，争识野夫心。
节里能相过，谈间可解忧。致疏君未肯，得此我何由。语到君房妙，诗同客子游。一经从白首，万里有封侯。
湖阔疑无地，河回忽见山。登临聊自试，衰疾致身闲。四壁宁虞盗，多方莫驻颜。无风回远笛，有月待人还。
林花女颊红，春水瓜头绿。步蹇我三休，来同君一足。苦嗟所历小，不尽千里目。暮景向昏鸦，归涂取脩竹。
已是悲秋客，那堪送远人。乱山残照惨，落叶晚风频。去恨随帆远，回头转意亲。明朝相忆处，鳞雁达情真。
空庭杳已夜，孤坐悄无言。雨后山疑活，云中月欲吞。清愁难独遣，古意与谁论。听罢琴中操，呼童早闭门。
几日到于湖，交情未合疏。相望百里地，不寄一行书。待此宽相忆，何人念索居。朔风吹雁断，徙倚正愁予。
小阁暮云远，乱山黄叶稀。斗低天轴动，霜冷月魂飞。爱客樽常满，寻诗带减围。庭乌绕高树，游子亦思归。
衰年踏险行，五贼太无情。落叶滑霜路，空山生夜声。相携德耀隐，几丧卜商明。归计未为是，时时心自惊。
四海常为客，三春却倦游。能飞归不得，虽去有何求。故国千年恨，行人万里愁。年来风过耳，无泪与君流。
越中分治罢，山水别来初。诗景多留石，船痕半载书。野程江树远，公宴郡楼虚。看塞严徐召，清风满直庐。
见说携琴去，西风半日程。云留秋渡冷，月过别峰明。落叶惊疏鬓，黄花照澹情。思君不能寐，一雁叫深更。
寒食梨花月，新晴杨柳风。愁融山色里，兴极酒杯中。绿发日夜变，青春今古同。忍教行乐处，容易夕阳红。
僧阁倚寒竹，幽襟聊一开。清风曾未足，明月可重来。晚意烟垂草，秋姿露滴苔。佳宾何以伫，云瑟与霞杯。
食罢雨方作，起行泥已深。伴愁多楚些，吟病独吴音。莫怨马蹄滑，须愁蚕事侵。梅黄时节是，未可决晴阴。
归去岂不好，平田带浅林。春猿鸣雪涧，晴日上云岑。世久无鸣犊，时当学展禽。吾生今老矣，梁父岂能吟。
便中蒙赐墨，得句胜如书。暂尔两年别，俄然春暮馀。梦驰情不间，心迩迹何疏。自省吾今老，湖山缚屋居。
睡起日侵牖，开轩遥见山。晓风吹腊尽，芳草惹春还。烟暖莺迁谷，云低雁渡关。衰年人事减，遇酒得开颜。
日出天开眼，云收见物华。不餐还自饱，无酒却须赊。绿遍千丝柳，红添几树花。如何酬造物，烂醉是生涯。
却扫昼阴永，意行溪上汀。鬓华年减黑，草晕日添青。鱼舞新磨镜，鸥飞小画屏。梨花寒食近，谁与管飘零。
独步小庵清，凭轩数小星。霜华连野白，山色满门青。风定松犹响，香销室自馨。孤云何处宿，案上掩莲经。
庵居天半壁，古道拟山阴。风劲松须落，石高泉眼深。钟声清嶂合，幡脚翠岚侵。二妙堪名世，诗人曾赏音。
十载江湖梦，鸿飞不到君。近闻吟思苦，半为宦情分。往事随流水，怀人看暮云。相逢又相别，安得细论文。
一字吟难稳，沉沉夜向阑。灯明妨短梦，衣薄犯新寒。千里家山远，三年客路难。明朝有佳便，尺纸报平安。
朝看南山云，暮看西山月。云物时有无，月魄递盈阙。月明云昭章，云散月奇绝。屈伸至理中，莫道吾生拙。
一朵梦云惊晓鸦。数枝春雨带梨花。坐来残月冷窗纱。钗凤谩曾留得半，枕山犹是枕时斜。对花今日奈天涯。
此中非一景，欲状固难名。江近秋阴早，山多晓气清。断云分树泊，饥鹤下田行。别拟深更至，虚空看月明。
平生悦山隐，一室容我借。弄泉掬明月，坐石延清话。既调松下琴，复得松风和。仙人捣药禽，独叫青山夜。
万里不自照，清光随雨休。可堪幽魄死，还似去年秋。有笛悲遥夜，无人在远楼。共谁高枕卧，相与梦沧洲。
有篱可种菊，有琴可无弦。适趣不待声，种菊真偶然。南山有佳气，得意终忘言。薄酣空庭中，一笑凉风前。
山水兴方逸，尘埃缚暂宽。菜肠甘久素，酒颊助微丹。江阔烟光薄，霜滋叶晕残。不妨走幽寺，或可叩禅端。
知音不可得，此去但消魂。别夜俱闻雨，残秋自出门。水横芳草渡，烟蔽夕阳村。应念千山外，明朝独听猿。
唐人重人日，往往见于诗。孰谓风流远，聊须著语追。凭高纵无地，念远得忘思。欲寄江东弟，断肠梅满枝。
雨湿云衣敛，风沉月镜昏。谁家宵急杵，何处苦啼猿。睡思浑无思，吟魂欲断魂。钟声才近寺，鸡叫已遥村。
书疏虽能数，飘零可奈何。每怀谈绪远，更益鬓丝多。治行今难及，声名保不磨。公宁免腾踏，我乃愿婆娑。
寒食又清时，连阴得暂晴。欲知春事晚，已见绿阴成。蝶有俱飞逐，鸟仍求友声。春衣期暖至，短褐尚寒生。
松柏抱奇姿，自应能岁寒。篱菊盖小草，后雕良独难。谁云一时芳，顾将比春兰。兰开桃李际，菊傲风霜阑。
地与南荒接，梅花合早开。如何长至后，不见一杖来。政尔缘霜早，多应待雨催。檐边有独树，日绕故千回。
浩浩风兼雨，纷纷柳与花。不知春事减，但觉旅愁加。嗜酒谁明意，耽诗老不佳。无家对寒食，相与重成嗟。
绿树几年栽，窗应为尔开。阴中无暑到，缺处有风来。长日宜佳寝，黄昏未忍回。今年缘底事，归思忽难裁。
梦破鸡啼午，心閒鹊噪晴。焚香槐日永，煮茗麦风清。掬水洗馀困，看云生远情。时时记花影，自绕曲栏行。
防秋人不到，万里绝妖氛。马牧降来地，雕闲战后云。月依孤垒没，烧逐远荒分。未省为边客，宵笳懒欲闻。
住与佛居近，僧閒稍问诗。湖山明月夜，风露菊花时。达意言常省，微吟步自迟。老来朋旧少，爱尔得相随。
睡起愁无绪，持书复懒披。篷嫌斜日照，襟惬好风吹。水阔舟移细，山长鸟去迟。悠悠天外意，惟只寸心知。
拥衾多不寐，吟思被愁分。雪气冲帘入，鸿声带雨闻。儿饥因废学，亲没未营坟。何致贫如此，肝肠痛莫云。
州分低岭外，来向此园行。路改初栽树，堂成未有名。药苗如草长，岩溜入池清。欲识怀君意，时闻鹤一鸣。
扫径通春屐，开林启夕扉。浮鸥避人去，轻燕引雏飞。尊俎深留客，风尘渐息机。不妨坐至晚，少待月同归。
元有不病者，君无嗟遽衰。闭门谢馀子，扶杖看清时。野树著花早，春江生浪迟。相过忍轻别，小立为题诗。
夜饮别佳人，梅小犹飘雪。忍泪一春愁，过却花时节。相见话相思，重与临风月。休似那回时，无事还轻别。
懒入城中去，来维柳下舟。空江明月上，残雨夕阳收。好景多归夜，他乡易得秋。倚梧吟不尽，樽酒更登楼。
为官与为客，相望各天涯。明日同添岁，何年共在家。梅飘几片雪，灯结两心花。前月书无报，多因道路赊。
诗以变成雅，骚以变达意。变其权者徒，中有至当义。水清石自见，变定道乃契。文章岂无底，过此恐少味。
独对梅花坐，枝头数点开。画中无此景，雪里有僧来。饥鹤窥流水，行龟落冻苔。茶边清话处，一字共敲推。
高台登眺处，凉思爽衰颜。只此阑干外，不知多少山。龙收残雨去，鹤带断云还。一片兴亡恨，越来溪上閒。
故人方谢客，为问意如何。午枕清风足，夜窗明月多。易招惟酒圣，难遣是诗魔。一榻君家事，何妨独我过。
心懒缘忘世，身閒为不才。客愁随病散，老眼共书开。嗜酒有天戒，爱花无地栽。小楼风雨夜，还我鼻如雷。
迟迟迷远信，闲立大江隅。游子在何处，秋风吹五湖。潮回沙鸟聚，岸阔钓船孤。归去还堪叹，田园半已芜。
我爱新安好，城西似竹西。僧扉入黄叶，樵径下寒溪。宝阁花为网，珍台玉作梯。不愁临暮雨，白石了无泥。
去去忘回远，行行迫腊天。江寒侵老泪，霜冷逼宵眠。客路虽经至，归涂尚过千。家山在台岳，南望几悠然。
寄迹临安久，思归夕梦频。愁多难强醉，病苦故禁人。夜短无清梦，年高叹幻身。山中有道伴，云壑擅馀春。
种杏三年实，种桃一载花。花实固可乐，为农本桑麻。功成不占地，改植常可誇。要是农须学，作略自一家。
云山环所临，烟景日日异。山作故人接，云为久处计。酒酣一声笛，梅风四山起。清香剩披拂，参横伴村醉。
读易忘饥倦，东窗尽日开。庭花昏自敛，野蝶昼还来。谩数过篱笋，遥窥隔叶梅。唯愁车马入，门外起尘埃。
方在洞庭上，秋怀那得禁。西风楚波恶，度雁海云阴。洛客吟初苦，骚人思已深。颠毛随日减，冉冉不胜簪。
夕寝北窗下，青山梦与寻。相欢不异昔，胜事却疑今。风雨幽林静，云烟古寺深。揽衣方有感，还喜问来音。
春云易成雨，一日几回阴。燕湿飞犹快，花寒色更深。邀车愁客远，盘马畏泥侵。向晚晴光吐，西窗绿影临。
夜晴初见月，云薄未分明。高树尚无影，远鸿时有声。下阶嫌履湿，闭户认苔生。寂寂墙阴暝，更长已渐倾。
昨日使人回，闻君与之坐。君问我何为，但云思寡过。寡过真未能，得便北窗卧。此趣今已深，世间谁与和。
滞舟推若泥，逆水去如还。已历三辰次，才行十里间。千斯吾命薄，独尔破天悭。所赖圣贤事，其初不厌艰。
地控三州界，池开十丈莲。桑麻无杜曲，松菊有斜川。别浦归帆远，他山晚照妍。江湖春水阔，容与白鸥前。
澄水铺千练，平山伏万犀。月桥莲棹小，春圃酒旗低。蓬岛云长在，桃源客不迷。风流未寂寞，游屐半香泥。
空涧寒探月，高斋客聚星。霜分破窗白，山献隔帘青。窥水知僧定，占云识地灵。时时惊鹤梦，木叶下危亭。
本自柴门静，谁令种竹喧。月来将画写，风过引书翻。默坐雨偏响，闲眠雪易繁。动中还有静，此意互为根。
凭谁诗寄我，溪水接流瓢。岛瘦神空泣，韩豪骨未销。闲眠重落叶，久坐到归樵。予亦逃名者，何当共寂寥。
冷蕊通幽信，孤山欠几遭。杯因寒更满，句到淡方高。雪滴晴檐雨，松翻夜壑涛。布衾虽似铁，犹念早趋朝。
壮士未酬志，乘秋感慨多。幽燕新种落，唐汉旧关河。塞月沉青冢，边声入暮河。如何得万骑，玉垒夜经过。
流而不返名曰情，湛而不摇名曰性。灵而不昏名曰神，光而不乱名曰明。迷此四者为之凡，悟此四者为之圣。
地僻断知闻，相过知有君。晴溪堪数石，晚岫暗通云。果熟猿无数，松高鹤不群。深居岂无事，终胜世纷纷。
我忘方就隐，鸟倦自知还。随寓皆为道，何人有此閒。微茫春水渡，平远夕阳山。尽入清吟景，谁言胜事悭。
君爱吾亦爱，居之幽且深。嘉木有馀荫，鸣禽多好音。不知此身閒，但觉万虑沈。自非羲皇人，何以知子心。
不可以色见，不可以声求。风定花犹落，鸟啼山更幽。四衢明自晓，六户冷如秋。再坐不疑处，杯中弓影浮。
茅堂犹未卜，幽兴日迟回。带雨听昏笛，和灯看落梅。春风三月近，客鬓二毛催。忆得初来日，山寒暝叶堆。
未厌长为客，孤舟趁夜行。不唯山水乐，颇觉梦魂清。风缓帆舒卷，云行月送迎。劳生谁独免，空复叹劳生。
月淡犹明树，岩幽钟磬微。露滋三径草，寒入五更衣。栖托情何限，峥嵘岁且归。漱流今已矣，无限故山薇。
落日生春色，桃花笑不休。鹤飞湖草迥，风止客帆收。树远天疑尽，江平水却流。愁来无处去，为子上高楼。
危桥当古寺，闲倚喜同僧。极浦霁秋雨，扁舟明夜灯。风沈人语远，潮涨月华升。万事空凝念，其如总未能。
松间灯夕过，顾影在天涯。雪暝迷归鹤，春寒误早花。艰难知世味，贫病厌年华。故国风尘外，无心更问家。
世事交情浅，伤心独倚栏。海云经雨重，秦树入秋残。潮落吴天远，风生梦泽寒。英雄千古地，回首是长安。
相思不可见，江路正迢迢。烟树同吟远，关河入望遥。昼长花影转，风定篆香销。遥忆君居处，钟声隔暮潮。
夜久闻横笛，寥寥景更赊。天容垂极岸，月色冷平沙。静引乡心远，闲惊旅鬓华。哀音殊未已，可处落梅花。
鸟外自长往，人间过几年。狂吟轻岁月，高趣狎神仙。醉卧云蒸榻，渔归雪满船。想思未相识，终夜梦林泉。
事契因同荐，交情晚益亲。半生文会少，万里宦游频。别后书犹湿，归来迹遽陈。何能发潜德，空有泪沾巾。
游宦轻千里，閒愁度一秋。衰颜慵揽镜，病足怯登楼。事业因循废，功名取次休。人生聊复尔，一饱更何求。
不见三百日，问君消息多。身閒诗有味，水净月无波。琴里怀孤竹，书中寄永和。遥怜一江隔，何计得相过。
今日知何日，他乡忆故乡。黄花一杯酒，白发几重阳。日晚鸦争宿，天寒雁叫霜。客中无此醉，何以敌凄凉。
腊尽无多日，吾生有几年。老于人事懒，贫觉世情偏。独枕江湖梦，闭门风雪天。三杯动诗兴，得句落梅边。
扁舟到溪上，移杖即行吟。问麦雨多少，探梅春浅深。古屏今日景，脩竹旧时阴。畴昔同游者，遗踪何处寻。
心老寻春懒，年衰跨马难。便能相强去，未必有真欢。独酌三杯妙，高眠一枕安。好花如可折，觅取数枝看。
却扇清风起，楼头坐晚凉。青山连远水，绿树带斜阳。客路伤离别，人情果在亡。定应今夜梦，随月到潇湘。
潇洒数椽屋，旋营花竹坡。心宽忘地窄，亭小得山多。共赏春晴好，其如客醉何。栖鸾将远举，宁久盼庭柯。
远惠鸡同雪，应图警卧云。如君鸣有信，似我素无文。映树迷蟾彩，临流杂鹭群。朝昏何所恨，不共隔篱闻。
早是穷冬逼，那堪客思兼。事嗟流水远，年愧入春添。与雪幸同操，惊霜忽到髯。晚舟前浦泊，何处有青帘。
我为灵山好，登留到日曛。岩幽馀暑雪，钟冷入秋云。篇咏惟僧助，尘烦与俗分。明朝入东棹，因得识吾文。
我有幕中士，名高天下闻。方从玉堂召，欲就子虚文。相得已非早，送归宁易分。期君望此府，急自致青云。
雪霁流云尽，天虚片月升。气清群玉府，光彻满壶冰。过雁明可数，啼鸟寒不胜。山阴自此去，野兴岂难乘。
秋霁登临好，危栏百尺梯。层城斜照里，双阙五云西。杂树黄映绿，生烟高复低。章台少年子，走马锦障泥。
示灭师何速，空遗塔此中。僧闲四海锡，谁复九年风。鸟外千峰绕，人间一径通。寥寥朝与暮，唯有白云同。
夜露感庭鹤，秋风吹海槎。相思悲岁月，寂坐望云霞。终夕孤蟾魄，重阳近落花。君无鄙贫令，金蕊遍陶家。
雪意乱江云，江梅渐放春。雁归人去后，愁与岁华新。荣路君方振，园居我岂贫。惟馀忧我念，相忆莫沾巾。
遽往偶相聚，下帘人事稀。感秋那听雨，闻杵屡催衣。得丧多士梦，行藏群雁飞。黄花期野老，须插满头归。
家近黄金阙，筵供白玉船。两孙今应诏，一子日朝天。寿酒如鳞次，斑衣作阵圆。梦龄人试数，从此更千年。
飘零南北道，祇为草堂留。佳句堪排闷，端居正复愁。何年寻旧壑，无路借前筹。拟访乘槎客，真仙不可求。
飞构起崔嵬，江晴宿雾开。风幡两州见，花供四天来。日月依峰转，鱼龙触石回。蓬壶在何处，更拟上层台。
季月何多雨，经旬不见山。云师工蔽塞，羲驭久间关。水已泽中满，寒应天际还。坏墙忧盗入，只益鬓毛斑。
夜雨涨新碧，晓舟摇古堤。帆从金水落，家在日梁西。万竹绕茅屋，千峰隔钓溪。探囊能起死，门外想成蹊。
乱后煎百虑，老去无一欣。故人尺书至，好语中夜闻。坐久百虫绝，开帘月纷纷。长歌又一醉，酒醒击空尊。
山有生前约，花留病后开。得闲如我少，扶步与谁来。闭户深防客，哦诗稳送杯。夕阳如有意，催月与徘徊。
残漏催灯暗，风梧带雨鸣。细听惊梦点，浑作断肠声。乍冷秋应近，无眠句又成。愁多推不去，头白更忧兵。
濯足洞庭波，秋高翠增岳。美人渺何在，使我怀抱恶。悠悠江湖深，坐阻关山邈。采兰亦寄之，终朝不盈握。
月窗明素练，风榻净飞沙。饮极樽无绿，更长烛自花。感时忧未散，得句喜能誇。莫寄思归语，妆寒损鬓鸦。
雪残春信近，山迥客愁新。兴极樽无酒，诗成笔有神。玩心云物变，惊梦雨声频。坐对华严海，忘言意自亲。
我食已并日，子来能隔年。溪山出城路，风雪探梅天。纳息初闻妙，翻经旧有缘。相陪得清坐，不敢叹无毡。
中原是何处，敢道几时回。一夏无书读，经时畏贼来。老松犹偃蹇，病鹤久摧颓。莫怪论兵少，吾今心已灰。
未愈俱生疾，空怀宿昔忧。时因发孤兴，尚足慰穷愁。月落初无念，花开不自由。如何雁南向，不共水东流。
只把山为界，红尘自此分。竹窗吟听雪，苔石坐看云。意静诗先到，心清道自闻。深惭王许辈，猿鹤旧同群。
燕落雨知节，鸠鸣天欲晴。行云飞断碧，斜日漏微明。笋上竹三径，苗肥田一成。野人知得饱，索酒坐班荆。
我欲志诸墓，有言何敢私。如宾最相敬，无妒似知诗。孝合从姑葬，贤宜举郡悲。明朝是重九，忍看菊花枝。
地秘三茅胜，班高玉笋明。昔年同日喜，共拜一阳生。造化何劳补，弥文意自成。梅花开句眼，争得不关情。
近有河鱼疾，曾烦旧雨来。又成三日别，未觉百怀开。气合嗟同病，情亲忆把杯。西湖荷盖底，谁遣画船回。
官闲读书馀，倚杖看绿阴。黄鸟时飞来，临风流好音。我亦为之喜，夷犹情味深。世间事乃尔，回首生夕曛。
雨足风尤润，岚深日未开。一山凉有树，四壁净无埃。鸡唱远仍密，鸟飞低复回。宁忧身已老，尚喜客能来。
湖上归来晚，空斋夜雨声。对床惊昨梦，隐几话平生。灯净书还读，香销句忽成。他年相望处，吾亦用吾情。
舍棹吴松曲，来寻独冷盟。误听对床雨，唤作打篷声。漏缓更筹滴，春从水驿生。晓云驱宿翳，我欲趁新晴。
削成千蠹简，此屋是馀材。长有清风至，浑无俗客来。猿当吟案立，鹤趁钓船回。添足岁寒计，栽松复种梅。
携琴入空山，脩竹翠相倚。一曲千古心，泠泠寄流水。拂云卧白石，冥搜契玄理。有时采薪人，歌声隔林起。
解把诗言别，那无计可留。梅花两心事，寒雁五更愁。我亦高悬榻，君须独卧楼。后回相忆处，莫返雪中舟。
自说居山好，多年静掩扉。松阴围坐石，苔色上禅衣。鹤瘦迎风舞，云闲带雨归。地幽人事断，客至亦忘机。
数寸书空笔，拈来直欲焚。绝怜吟貌减，多为客情分。晚径飘黄叶，秋檐挂白云。因君论一饭，千古忆田文。
满目湖山恨，凭栏泪雨挥。泉寒龙已化，云尽鹤犹飞。楼影摇波乱，钟声隐岫微。谁家航十锦，歌舞夜深归。
有约携樽去，同登百尺楼。便须乘好月，何必待中秋。天地能容醉，山川不贮愁。悠悠身世事，已付一虚舟。
取醉非无酒，忘忧亦有花。暂来疑是客，归去不成家。桃李都无日，梧桐半死身。那堪衰病意，更作独游人。
淮平舟未进，远绪怅依依。勿谓王孙怨，先如春草归。二山皆在眼，未忍去淮津。三宿宁无恋，况非桑下人。
意亦心所至，言须耳所闻。谁云天地外，别有好乾坤。道不远于人，乾坤只在身。谁能天地外，别去觅乾坤。
寒里一枝春，白间千点黄。道人不好色，行处若为香。色轻花更艳，体弱香自永。玉质金作裳，山明风弄影。
春风桃李容，能得几时好。谁怜涧底花，自对春风老。可惜花无主，分明枉过春。谁怜桃李艳，却属路行人。
偶因抱瓮出，夜汲涧底泉。荡摇水中月，水定光复圆。问水水不语，问月月不言。倚树一长啸，万壑松风寒。
河中船已动，岸亦有人行。城北钟声断，楼东鬼宿明。倚□□酒醒，搔首小诗成。□□中秋热，今朝始渐清。
盆梅开欲尽，翠干已苔深。物极容春蛰，人穷自陆沈。钟知浮世事，灯识老儒心。冶陌饶芳草，衰迟肯重寻。
剩喜秋风起，空庭老树间。夜凉瞻北斗，晨爽对南山。□□黄花近，今年白羽閒。未妨缺耕敛，尚觉老躯顽。
月渐高虽小，星全隐不明。老夫偶有酒，独酌过三更。世间千万户，谁是倚楼人。今夜中秋月，危栏一病身。
宇宙百年身，江湖万里心。世情高枕远，诗味闭门深。白发销穷达，青山傲古今。情知秋亦客，何事感秋吟。
新诗蒙远寄，客路不胜秋。同谷歌臣甫，新丰醉客周。君今嫌作吏，我已厌封侯。何日西湖曲，红船上下游。
木落见江空，星回属纪穷。畏途兵杂盗，急景雪兼风。问学嗟游子，论交愧老翁。归来富千古，此理此心同。
春色浓于酒，何须醉玉觞。柳疏莺占影，花杂蝶分香。往事随流水，閒愁付夕阳。吟边自歌舞，犹学少年狂。
空斋对孤客，寂寞似僧家。炉冷频烧叶，灯昏不吐花。夜长添睡思，岁晚忆年华。吟倦推窗坐，梅檐月未斜。
途穷已难忍，那许病经时。学到自无鬼，命强客有医。饭为扶寿本，书是解烦资。便作天台约，山行未觉衰。
渊明归故园，心与境俱会。种菊满东篱，高致在菊外。故人绝世好，尚友渺千载。幽赏属同流，更有心期在。
独笑或独哭，从人唤作颠。生惟嗜食菜，贫亦耻言钱。清兴游空外，孤愁抱日边。所忧无别念，雁又犯南天。
寂寂重寂寂，出门春草齐。晚芳犹著树，江涨欲平溪。山暝有时雨，村深何处鸡。远山缘底恨，故作傍人低。
天南双鹄去，予病不能偕。今夕梦中地，十年江上怀。行云滞高岭，化雨锁深街。摇落荒园叶，端忧或可埋。
逝水难消唯梦痕，茗香无托客中魂。篆烟容易到黄昏。风送钟声时远近，杯涵塔影自凉温。凭谁管领万山云。
一思三年久，三年徒一人。相逢犹似旧，共话已非陈。故恨曾成故，新愁枉作新。今宵人去也，风雨梦空频。
吾心只此天，吾意倩谁传。吾道无一字，吾歌诗百篇。百篇人莫爱，千里月相怜。今夕杯中酒，再来寻个便。
一曲青山角，涨吞新草痕。云阴凫水过，蝶翅竞风平。听鸟浮标静，翻鱼坐客惊。归来自相笑，三尾寸长鳞。
长愁复长愁，长愁使心老。君看心如叶，不值秋风扫。长欢复长欢，长欢心欲飞。君看心如叶，不假秋风吹。
迢迢千里路，落落一王生。北地怜秋冷，客怀怪雁征。素盟空自抱，绿酒共谁倾。入梦家山暮，相思对月明。
相逢苦不早，相送复沾衣。愁见孤帆影，遥于五岭归。青看海气近，白望瘴烟微。家在罗浮下，秋风独掩扉。
潭光与月色，清彻一园中。阴过临城树，凉当隔岸风。窗虚涵若水，亭敞坐如空。幽极不成寐，高怀有客同。
苔深知石古，竹长见墙低。积翠沈波底，斜阳到岸西。搜花成小泛，摘叶任分题。何日渔樵老，能容此地栖。
为约每无凭，今宵喜得朋。片云波上宅，残雨梦中镫。春冷花如病，斋清客当僧。看山不待霁，把臂入烟层。
战后念弥甚，谁如脱虏尘。兹逢谓非汝，翻问在傍人。测变先群虑，全生又一身。死恩丈夫事，安肯逐降臣。
谁能了空意，因示数枝春。色但随根现，花聊过眼新。护香栽刺遍，界绿委泉匀。岂必来游者，方为借玩人。
群岫掩朝翠，预知风雨生。虽妨寻寺约，稍减应人行。懒竹沉秋态，遥舂裹夕声。冷烟飞入户，为戒客衣轻。
风亭移石竹，为客正开襟。宿鸟过残雨，吟虫傍积阴。故心人不浅，秋色夜方深。便合丘中去，相招鸣一琴。
海碧何冥冥，空光连太清。白云飞不过，红日落还生。去鸟难分影，遥山安可名。何当借鳌背，载我向东行。
古道风烟接，天涯晓梦迷。猿啼千树露，人过一村鸡。远浦余灯暗，隔林残月低。此时有高卧，予独愧羁栖。
天末商飙起，家家闻捣衣。砌虫经候响，篱豆及秋肥。自是机心息，宁知世事违。邻僧有高致，日暮扣岩扉。
浪游春复夏，秋更滞陪京。片雨欺贫病，浮云薄世情。已知蓬鬓短，不逐客愁生。忽听南征雁，空思寄远声。
漠漠雨如沙，翩翩燕子斜。官贫轻逆旅，乡远重携家。昨夜怀人去，春风抚岁华。独行临御水，问使到梅花。
去市未为远，到门终是幽。小池阶下满，嘉木雨余柔。鸟影高台近，春香各径浮。不妨车马客，暂此共林丘。
繁忧中夜起，身世独茫茫。过眼浮云灭，伤心白发长。荷衣霜意苦，兰砌露华凉。万绪谁能理，怀沙欲吊湘。
竹色青于染，春生宋玉家。众山当户出，一水抱城斜。积雨翻高柳，轻寒勒早花。风光正如此，莫惜醉流霞。
春风澹微雨，了了见前川。背水千家闭，连山百雉悬。莺啼江上树，人散渡头烟。此日乘流者，羁思殊未捐。
万井皆秋色，千岩尽落晖。谷喧邻牧散，溪响夕渔归。初月悬枫岸，馀霞恋竹扉。坐来怜夜永，霜露入人衣。
一官弥岁月，为客久京华。道路愁长塞，田园忆故家。沉云风散角，栖雪夜惊鸦。身愧虞翻老，疏狂只自嗟。
廊传踏月久，更获此为奇。不在照能遍，无妨影乍欹。槛承花始韵，檐阁树微亏。何以添幽致，恰当弦上时。
可怜江上燕，几日到乌衣。欲向谁家去，多应旧主非。落花深巷小，乔木画梁稀。自笑天涯别，秋风想未归。
偶因辞禄去，聊傍苇边居。瓢弃频赊后，衣存屡典余。晚帘花掠燕，春水絮吹鱼。复恐沙崩石，杨栽插绕庐。
释褐方从宦，青山故郡邻。草深湖带雨，花暗驿藏春。鼓聚祈蚕女，舟逢射鸭人。幕中应待久，徒此惜离辰。
乱后僧何去，门闲落叶时。画昏秋蠹老，斋断午禽饥。罢说传心法，犹看赐额碑。不知兴坏理，来此岂无悲。
一冬才见瑞，三白讵须频。未嫌迟送腊，唯怜预占春。积砌犹残冻，妆苑已芳辰。留更明朝落，梅开欲斗新。
溪水绿生鳞，溪山雨后新。草藏眠渚鸟，花隐浣沙人。意适忘舟远，情欢藉酒频。碧云莫将合，回首隔风尘。
袅袅西风敛暝烟，日衔山。阴阴杨柳暗长川，水如天。一别玉京成远梦，几经年。锦鱼千里为谁传，思依然。
昨日书到家，知君在天涯。问妾近颜色，为报如荷花。君若归来易，荷花露下媚。君若归来难，荷花霜后残。
捣衣声不乱，捣衣情自深。秋风一夕起，闺中同此音。妾捣君不闻，天涯自有砧。也应如妾捣，为妾捣君心。
偃蹇长为客，年华伏枕过。贫应甘季次，病岂示维摩。玉勒停秋草，金卮泛夕波。徘徊情不浅，取醉月中歌。
司马云台望，大夫雪苑才。清风闻八郡，紫气近三台。阁静鱼频挂，庭閒鹤正回。此时瞻法象，应可拟蓬莱。
浊酒耽陶令，新诗拟惠休。人惊双鬓短，花簇数枝稠。负汉终投阁，怀秦独倚楼。吾惭三老后，曳杖亦名鸠。
悲风鸣大壑，落叶满荒苔。倦鸟投林尽，浮云度海来。文章裁短褐，日月寄深杯。中散交游绝，柴门昼不开。
玩月秋将半，衔杯夜欲分。瑶台凝湛露，碧落敛微云。魄涌中流影，辉成五色文。主人先客醉，谈笑未全闻。
残酒初醒后，寒灯欲灭时。霜飞蓬户早，月落戍楼迟。未解闻鸡舞，徒兴梦鹿思。诗成还稳睡，此意少人知。
江月才几望，长空银浪生。一轮秋未满，万里夕同明。影散黄金粟，光摇白玉京。关山当此际，多少别离情。
夜饮归来晚，晨眠起较迟。日高烟未散，春入鸟先知。自觉心如水，宁言鬓似丝。疏狂时共弃，独乐复何疑。
迢递来何处，苍茫叫此时。夜深犹去远，春近独归迟。江上烟波阔，山前塞月低。十年来往地，回首意兼悲。
槛外閒窥沼，水深多纵鳞。升沉原自性，游跃故相亲。洗砚吞吐墨，忘机罢钓纶。畏途风已静，吾亦水云身。
食哉兵所天，兵乃国司命。兵食既两足，二豪来报政。二人本同心，其利乃断金。弦琴起瞻斗，送之云龙吟。
正属苍生望，东山复此亭。檐虚湖与迥，景胜岳全轻。三径沿溪辟，千峰就榻迎。不留廊庙老，乞与草堂荣。
此日不再得，此岁其如何。此岁还此日，一觞当一歌。往事成陈迹，流光逐逝波。年徂志不就，歌竟独长嗟。
宇内空无托，凭高祇忆君。青山城不隔，黄鸟日相闻。竹乱一庭月，花深半榻云。国香分在握，遥思坐氤氲。
深居一室静，独坐群动息。涉世谅无营，照空欣有得。风吹松上雨，花落涧底石。当期永日閒，共此喧中寂。
缘溪竹阵齐，中有草堂低。对酒碧云合，怀人幽鸟啼。笋添门屡改，叶密径都迷。亦有羊求辈，时来共杖藜。
闽川今谪去，惆怅复离群。别梦逢京雨，愁心住楚云。猿声闽树远，帆影越江分。圣主恩波重，多才不弃君。
行歌与醉吟，谁识一生心。白日蹉跎过，青山感慨深。酒酣空击筑，愁极少知音。且尽壶中物，仙源何处寻。
独抱清砧冷，那堪捣夜阑。泪飘双杵落，愁绝一灯残。烟月闺中趣，风霜塞上寒。年年空寄远，相忆恨漫漫。
海国东风后，千门积曙阴。断云随雨薄，归雁带烟深。柳暗迷征骑，花寒笑客簪。翻怜胜游地，愁绝五陵心。
好山吾所慕，今日水西游。花雨千峰暝，松风六月秋。龙为人听法，僧共鹿寻幽。如此林泉乐，荣名安足求。
归舟春水疾，举棹即辰溪。岸转山疑动，江分路欲迷。乾坤千里客，风雨五更鸡。自愧如萍迹，飘飘未定栖。
野旷林烟薄，人稀径草深。感时多病客，遗药故人心。江树移寒影，城云结暮阴。五湖千里思，一曲夜分琴。
南山爱夫子，夫子爱南山。孤鹤去千载，万松栖半间。无愁催白发，有药驻朱颜。夜半风雷作，龙来问大还。
西风能几日，此夜忽中秋。宇宙清如洗，山河影欲流。病身愁对酒，羁思懒登楼。遥想南归者，凄凉共一舟。
今年春色丽，惟有上林明。暖日崇桃映，疏星积李横。碧鸡临水舞，黄鸟逐人鸣。东风随处点，造化本无情。
众芳摇落后，雪里见春红。煖律回寒律，东风占北风。林空香作阵，叶落锦成丛。拟与梅花匹，都忘富贵中。
日扇逢林却，风旗改路回。悲凉元此岳，攀陟复何台。云破远峰出，天秋孤雁来。明朝异南北，归骑莫教催。
菊筵开遇雨，秋色转增孤。冷翠元浮席，流香故洒壶。蕊沾卷袖摘，径滑倩人扶。莫谓无开霁，斜阳酒重沽。
昨与君游处，今来讶不同。早荷浮嫩水，夏树起初风。人醉孤亭上，禽鸣万竹中。兴深天亦助，斜日片云红。
断酒狂全减，抛书懒更成。山深人事息，僧老道心平。坐石分松影，横琴理涧声。夜凉清不寐，披草月中行。
青嶂白云蒸，高台野客登。鸟迷方外路，云护定中僧。对酒狂何在，翻经老尚能。摩挲岩下石，坐语记吾曾。
系马长松下，风烟几日留。天高还薄暮，地迥更逢秋。孤嶂开僧舍，千峰绕佛楼。自能来白社，不用远公求。
孤城三日住，客子意何穷。水国春多雨，江沙晚更风。宦情临汉上，乡梦到秦中。几欲相拚过，清尊未得同。
吾怜陶处士，潇洒出尘埃。白发秋逾短，黄花晚自开。百年常对酒，九日漫登台。却顾轮蹄者，悠悠徒尔哀。
寒江归去晚，秋树望中疏。霜没金蟾影，风传玉雁书。青山依别浦，白发对征车。相送万馀里，思君入梦初。
匹马送将违，心摇正欲飞。好依官道柳，且傍老莱衣。草藉清尊满，花馀故树稀。平生君共我，独自夕阳归。
行云隐明月，华烛散轻阴。南国词臣第，东游海客心。坐怜寒漏短，閒爱夜杯深。更听霜空鹤，翩翩送好音。
海月三山出，江城万井联。故乡望牛斗，清夜共婵娟。流影移庭竹，浮光满瓮泉。相看浑是梦，得意几回圆。
天街秋宇净，月露淡交光。对此怀千古，悠然览四荒。开尊浮桂影，裁句竞兰芳。未就登楼赋，多惭姓是王。
卫水秋空霁，仙郎别棹移。悬知西土慰，应动滑台思。仗剑宁辞酒，临岐且赋诗。晋云犹未远，倾耳听鸣丝。
野人无一事，爱尔云床眠。缓带松风集，开樽江月悬。僧仍解中圣，客亦喜逃禅。欲问西来意，难从醒者传。
即看春事速，忍使赏心违。白首时情见，青衫旧德稀。催来花竞手，藉罢草沾衣。最爱斜阳外，扶藜缓自归。
献赋长为客，风尘鬓易丝。投珠还自惜，倚玉几相知。庭旷生秋早，城高度月迟。聊同河朔宴，定拟竹林期。
为爱云山色，凭高望几回。孤吟方露下，百感复秋来。夜爽风鸣树，天清月在杯。共言今子建，八斗不凡才。
小市良乡驿，征人暂解鞍。空林万木落，孤馆一灯残。旅色逢秋暮，乡心入夜阑。那知百里外，明日是长安。
谈玄吾不厌，问字尔相寻。兴逸飞流赋，情高漱石吟。春郊联玉勒，夜阁拥瑶琴。二仲翩翩在，何烦觅向禽。
何限萧条色，相看一坐中。乍收霞脚雨，仍起石尤风。逆浪冲飞鹭，惊沙没断鸿。移文岩际满，独此滞征蓬。
寻幽来古寺，霁色傍禅栖。剑岂双龙隔，门难一凤题。夕阳高枕外，新月乱帆西。共惜天涯别，何妨醉似泥。
命驾何相值，开尊夜向寒。风高边雁尽，霜冷菊花寒。天地吾徒在，江湖此会难。占星应有地，总傍少微看。
一自客咸秦，愁看落木频。秋随暮雨尽，寒入敝裘新。金马吾堪隐，雕虫老更亲。最怜窗外竹，萧瑟故人邻。
独客惨不乐，曰归秋色深。白云游子意，青鬓选人心。候雁征同宿，寒花去可簪。天涯兼岁晏，吾亦想中林。
夙约今方践，期春故尔迟。石犹存雪貌，柳渐逗烟姿。鸟嫩声能和，竹多径易疑。韵留歌尽处，酒半出新诗。
恋越终辞楚，幽栖似鹿门。烟霞长作侣，车马不闻喧。世事惟高枕，生涯只灌园。自耽泉石趣，岂是学桃源。
小院惊秋老，天涯忽二霜。干戈连五月，风雨近重阳。作赋惟乡思，当歌任酒狂。巡檐频感事，丛菊为谁黄。
清事吾犹懒，况于俗事关。亭空惟贮月，案静独延山。作赋羞雕棘，敲棋厌角蛮。评花与选石，尚谓碍馀閒。
我来齐竟上，吊古问东平。雨细河鱼出，云收山鸟鸣。夭桃夹岸去，弱柳送春行。最乐谁堪比，惟君悟此生。
都道金盈世，居惟水在庭。孤操寒似雪，宦味薄如萍。鹤响闻天近，梅花彻地馨。可知民誉达，御藻特书屏。
节序信流迈，川途仍阻修。那知逢九日，复此对孤舟。村晚枫鸣叶，沙寒雁叫俦。烂柯应在眼，未插菊花游。
慷慨千年事，低回一寸心。行吟白日晚，怅望碧云深。旷志思超世，虚怀不满襟。济时吾岂敢，卷里较陶阴。
疏拙从吾性，幽閒快赏心。断云随鸟没，清漏隔花深。聊适吟中趣，谁题汉上襟。小庭成久坐，茂树有馀阴。
野屋平临岸，江流曲抱城。星移拖水白，月近接沙明。梦杳青山隔，愁多白发生。灯前闻戍鼓，独坐正含情。
已是临归日，何堪见汝曹。羁栖怜若病，行役问吾劳。滩束江声急，山藏瘴雾高。故乡犹隔远，离思转滔滔。
喜托兼旬爱，真成万里违。不堪怀别恨，赖是故乡归。目极连山阻，帆开带雨飞。平生苦情累，几日重依依。
浩浩北风疾，阴阴春日寒。孤舟溯逆浪，百丈曳高滩。转觉归心切，空嗟行路难。白云遥引领，当食不能餐。
楚棹径吴日，当杯忆往游。每逢皆叶聚，一别似萍流。秋与寻山水，宵同赋女牛。总教千里隔，南北思悠悠。
镜小经河破，蟾残入汉消。稍侵云作观，还傍鹊为桥。檐色松留细，琴辉竹倚娇。对之邀绿酒，顾影共萧萧。
独恨中秋月，年年照病身。星边槎有客，江上笛何人。兔影还双杵，蟾光欲半轮。万峰天柱顶，愁坐正驰神。
此夜看明月，从东渐过庭。一方心共白，独对眼逾青。即有帘能卷，那无笛可听。梅花未全放，诗在影中亭。
驿树残朝雨，汀潮急暝流。旌麾从此别，尊酒慰离忧。虎石经衔箭，龙门拟共舟。蟾溪他夜月，思尔玉京游。
客处独幽甚，风霜惊岁华。慈颜长在忆，归梦每还家。后圃橘垂弹，东轩梅欲花。觉来月在屋，抚枕重咨嗟。
我爱贤公子，人誇好弟兄。才名双璧重，世利一毫轻。种竹频开径，看花懒入城。何时共尊酒，细话别来情。
四海皆兄弟，如君有几人。利轻缘义重，交久见情真。风雨连床夜，莺花对酒晨。一杯从别后，此意与谁陈。
客路秋将暮，云山日未残。水枯回棹涩，家远得书难。事少恣高卧，年衰但强餐。乘槎沧海上，昨夜梦长安。
随柳傍花我，吟风弄月谁。眼赊图画迥，意远杖藜迟。雪重松明叶，云深竹没枝。忘言当此际，争敢强成诗。
共嗟山相逸，却讶地仙行。密座惭联璧，投诗乏报琼。忘机林鸟过，照眼水云生。谁道江湖远，悠悠世上情。
生魄轮将满，春庭虚白多。树深栖鹊静，雾散舞鸾歌。古色谅如此，宵怀悄奈何。孤舟看定好，勿使有风波。
风林箫鼓合，春嶂画图开。立壑歌和鸟，巡檐笑索梅。诸公岂易得，十载是重来。醉倒忘归路，呼童认屐苔。
閒知忙是错，今觉昔全非。贫病难抛酒，春寒亦典衣。照溪诗骨瘦，听谷履声微。到眼凫雏羽，花成已解飞。
花应嫌兴浅，酒不负杯深。此意东篱外，还谁老圃吟。相扶秋有色，竞傲雪同心。为笑桃溪蝶，霜前舞得禁。
登高聊送远，惆怅欲沾衣。江晚征鸿度，关寒落叶飞。粤台曾北望，汉使已西归。君去看衰草，无劳怨夕晖。
驿断书难至，笳清露更寒。田园兵后计，儿女梦中看。帷幄筹方急，边庭虏欲残。愁中持浊酒，听捷到长安。
偏喜从车骑，言寻晚径香。星前犹单父，池上即高阳。秉烛觞宁算，题诗漏正长。未须疑卜昼，难得此宵良。
久客怜残岁，微才负盛时。买曾羞骏骨，妒敢恨蛾眉。漫灭三年刺，沉冥五字诗。青山猿鹤在，何日不相思。
出告游非远，耕锄十亩馀。承颜思问寝，食力命巾车。陶令瓶惟粟，班生赐有书。羡君欢綵服，兰玉更谁如。
不见故人书，故人情转疏。相看一别后，今已十年馀。水国寒云渺，山窗夜月虚。可堪秋欲半，落叶遍庭除。
结屋翠微间，蓬门昼不关。宿云长在树，倦鸟自归山。境为虚偏胜，心于静始閒。逍遥弄泉石，尽日竟忘还。
夜雨忙如此，凉风动远吟。云龙怀旧侣，流水待知音。千古逍遥梦，百年儿女心。丈夫期意气，尊酒喜同斟。
小筑浑如戏，相逢却道真。系船桥间竹，入座雨随人。载酒东邻远，听鸡北望频。应怜交泰日，天末见垂纶。
明月照沧浪，天光接水光。朱帘疏度彩，锦簟细生凉。酌酒风踰爽，争棋夜未央。绣衣船尚远，蒲席莫高张。
登台一以眺，秋色倍思君。谁解驯龙性，聊为泽豹文。怀沙千古怨，抱玉几时分。圣代多恩诏，终然下五云。
携尊娱永夜，促席傍花移。香送金飙转，英含月露垂。竹林推并美，玉树总堪奇。际此凌霜候，同著傲雪姿。
正有他乡泪，惊逢故国人。计程三阅月，问信一舒颦。紫气东来合，浮云北望频。无端杨柳色，偏逐马蹄新。
何事游偏倦，谁云宦早通。养能娱一日，贵不羡三公。野阔露零白，林秋叶坠红。此时闻断雁，回首意无穷。
青尊长共对，白日坐能移。但使龙文合，何妨雁字迟。城高新月小，海涨晚烟垂。转惜分携地，秋光照玉羁。
客有平原饮，山因黄歇名。长空下帆影，落木带江声。地入楚云尽，窗临吴岫平。开轩重怀古，把酒独含情。
迩来山水趣，独在豫章船。正有登临兴，其如旅病牵。抱琴传此意，栖岳计何年。暮倚中流楫，闻歌徒自怜。
侍史趋清禁，承恩下直庐。瓶馀赊得酒，架积赐来书。刻凤才何有，雕虫习未除。由来少尘事，寂寞意何如。
锦石带寒英，秋光澹客情。色增蓬鬓逸，香泛酒筵清。细雨看仍立，深杯坐复倾。可知三径意，不是为逃名。
常闻百日艳，兹睹数枝妍。种处名华省，开时接御烟。不争春色蚤，尚发秋风前。繁蕊既能久，微芳何用宣。
家住越江津，梅开向水滨。可怜花是雪，况对玉为人。北地风光晚，南天物候新。无因逢驿使，肠断故园春。
空山惟习静，身世两相捐。春草芳夕渚，风潭鸣暗泉。云清独鹤梦，月照幽人眠。永夜结霞想，长吟待曙烟。
生年谁满百，忧病每相寻。鸿雁差池意，江湖岁月心。猿吟凄别曲，客泪滴清砧。万事悲歌里，丘中有特琴。
对妇品茶谱，呼儿检药经。一区虚白室，半亩草玄亭。浊酒堪埋照，东篱笑独醒。放歌元自解，歌竟若为听。
明月美清夜，金波拂棹流。风霜缠急管，天地肃高秋。向若醉还语，飞仙挟共游。玉绳低可缀，倩汝暂维舟。
署冷厌重游，新愁并旧愁。看梅今待腊，把菊昔悲秋。两篆官仍寄，三冬岁欲周。谁家调晚笛，偏倚夕阳楼。
雨歇还复注，园庐恒暝阴。空阶行药遍，芳草闭门深。计口权留鹤，算囊欲卖琴。生涯随分过，不羡披裘金。
为爱清秋赏，招邀更倚栏。故人殊共此，圆魄未须残。拚醉酬良夜，惊衰怯早寒。楼前移几尺，频起把杯看。
故人不可见，偃息故山阴。忽枉新诗至，欣闻正始音。琴书千里隔，羁病一生侵。屈指当年事，幽盟许重寻。
岁有梅花候，今年开独迟。长林犹带叶，冷蕊未盈枝。日暖蜂犹趁，林深鸟屡窥。归人不可住，攀折有馀思。
几夜秋光老，扁舟苦滞淫。每怜青桂影，飘向绿波沈。兴与碧云隔，愁将黄叶深。推窗还命酌，弃醉发微吟。
疏澹合孤栖，高人自品题。乍看台影渺，留伴月痕低。绝岭寻常见，前村咫尺迷。亭亭不解语，何物更成蹊。
又看人日过，何事酒杯乾。遥忆去年好，无如此夜寒。雪深嘶去马，霜落覆征鞍。劳顿乾坤里，人生自不宽。
早忆还家日，虚窗石几凉。以兹幽思剧，其奈客途长。在处忧风雨，所经少稻梁。梦魂能识路，高枕是吾乡。
共赏长安月，同寻静竹盟。遽随秋色去，其奈客愁生。分柱弹孤鹤，留笺赋早莺。未须金马是，君自宝鸿名。
身在青山里，心悬白发前。饥来驱我去，老合抱孙眠。习懒诗成癖，除愁酒亦仙。定知贫有骨，差取世人怜。
十里嗟留滞，蒹葭各一方。不眠时问夜，多病过重阳。海月悬何处，溪山梦自长。有怀烟雨外，愁对菊花黄。
一雨来何急，空江上暮潮。隔花时漠漠，入竹故萧萧。寓目成今古，观空渐市朝。因之澹忘味，不是为闻韶。
新月小如眉，维舟初见时。影寒清不灭，光动夜能迟。巧引名山兴，晴依小谢诗。琴歌恣幽赏，相对送清思。
吟眺几徘徊，聊人是早梅。直愁花易落，不厌客频来。辨蕊时披竹，寻芳更上台。最怜归路晚，山畔一丛开。
梦留香国瑞，笑得美人心。入室照明月，临文开素襟。交情传杂佩，孤调引鸣琴。自托幽芳意，宁烦觅赏音。
虚窗邀月好，永夜得天多。落叶飞无处，秋风寒奈何。杯香篱菊在，琴响塞鸿过。共醉幽怀发，谁闻白石歌。
兀坐香浮几，栖迟积所思。惯于舟作室，宛在水之湄。独有春邀伴，忽忘已谓谁。痴来不可解，去住浑皆疑。
月能坚客坐，久对则生愁。徐以风开夜，濯于雪拟秋。庭花将入梦，樽酒令回头。忆想成三者，可宜向影求。
如线牵愁远，为丝惹恨多。九门寒漏湿，万灶曙烟拖。雾重蒙霜岭，云深没绛河。坐看林翠落，应与竹斑和。
为访名山至，非因礼佛来。衣冠曾此地，烟雨独衔杯。风起潮初长，林深雾不开。狂歌发归兴，短棹亦徘徊。
山月随人白，纡回野径微。稻香秋雨后，虫语夜声稀。酒醒寒侵面，花晴香入衣。相君閒杖履，爱客未言归。
携酒寻佳友，衣纱染翠烟。磬音清似茗，僧意澹如泉。石静知逃世，山空自悟禅。夜谈忘日暮，聊复浩歌还。
香蕙泣衫色，敛眉语露桃。莫因画黛浅，而恨远山高。钗冷侵蝉重，鬟斜逐燕劳。晨芳细雨绿，叶上作波涛。
此日不再得，翻然归思兴。忆渠年各长，叹我老相仍。梦落天涯远，愁连海气凝。腊残犹作客，徙倚涕沾膺。
如何为客泪，一一逐啼乌。闾久无人倚，庭空仗弟趋。寄书劳楚驿，得梦语奚奴。慎莫多霜雪，貂裘敝五湖。
本是寻常事，时艰不易行。外愁攻四面，独立似孤城。野阔猿无迹，天高鹤一声。未能閒数物，寂寞亦劳生。
草堂三日客，怀抱益相亲。细雨消馀酒，残灯别故人。语难随漏尽，愁为怨离新。小阁迟君处，思多能损神。
兀坐山中寺，人间无此心。溪声空物性，松影过堂阴。虚室但清磬，生台多杂禽。秋风吹不尽，日日上罗衾。
小榻碧如水，所栖非一枝。吾生亦有托，安用独醒为。远梦凭谁识，孤怀与尔知。喜来虽不寐，应念卧薪时。
西风鸣条暮山紫，露花夜落芙蓉死。筵前烧烛照秋空，河汉茫茫天在水。为君更唱舞罗衣，歌长酒多君莫归。
园菜初抽甲，林花正缀须。寻芳引藜杖，得句付奚奴。是处馀三径，何天问五湖。仍闻歌楚调，真自托狂夫。
山晚云栖屋，林深月满篱。数声寒鸟静，一片夜虫悲。多病逢人少，长贫愧母慈。年侵不可觉，祇有鬓毛知。
客里无佳句，非关不寄君。草寒春未绿，江阔梦中分。断酒愁如醉，携香坐懒熏。正怀灯夕月，歌薄楚天云。
我病差能饭，君行复被风。心悬千里切，途哭两人穷。忍冻推残絮，频兴候曙钟。青山岂易得，珍重百年中。
流水去无返，年华暑复寒。根尘如梦起，识浪几时乾。白日忙閒过，青山岁月宽。尝闻高隐客，还共夕阳残。
春愁看不极，空谷此情疏。地僻先明月，天涯迟素书。立残三尺雪，坐老一园蔬。岂待东风至，云中香有馀。
煮泉方自酌，怀尔得诗题。料是开窗看，无人雪一溪。句从寒处索，物向悟边齐。但望空林霁，知余来踏泥。
寒香日以远，瘦影日应疏。只此情何限，令人思有馀。雪残浑欲老，春色可谁如。石上閒相对，无言又起予。
昨夜见明月，所思疑在中。今来明月寺，不与见时同。一室宾亦主，片云西复东。愿留烟雨宿，待我转飞蓬。
芳草依依道路斜。白云何处是仙家。空馀远碧暮云赊。红泪滴残清夜月，梦魂长绕淡梨花。几番临镜黯伤嗟。
凿铁开青壁，翻云泻素波。古今流不尽，造化意如何。晚策天边倚，春帆地底过。禹功不可问，日暮独长歌。
独立眺空明，夜凉河汉横。林疏容月色，溪静纳泉声。兴到诗堪咏，愁宽酒易倾。徘徊山露下，云水有馀情。
雨过大江秋，苍茫一叶舟。乡心随去鸟，旅梦学眠鸥。水与天同色，云兼月共流。谁家歌楚调，令我不胜愁。
攀跻缘鸟外，目尽四垂荒。片水吞湖白，孤烟射日黄。台空风自鼓，露结草犹香。寂寞追欢地，怀人老大伤。
迟令扃竹户，灯火未禅栖。遥见客投寺，犹疑渔出溪。别因日已久，语尽日应西。怪尔归偏促，行舟欲曙鸡。
踏沙春路迟，柳倒却如眉。因入竹间室，闲吟壁上诗。护花常换土，割水暂通池。延赏欲终日，涤烦茗苦时。
坐卧掩虚堂，香风绕笔床。咏花生艳冶，题柳遂轻狂。事少人偏倦，情多梦不长。年年愁病日，却笑为诗忙。
种来看渐满，千树已成林。向晓云霞重，方春雨露深。闭门容虎卧，把卷听莺吟。结实长收谷，谁知植德心。
自谓年非迈，谁知老见侵。静观天地化，洞识古人心。积雨生座润，微凉解郁襟。何时乞恩泽，归老遂投簪。
天静波澄练，江空月近楼。露凉花解语，烟暝柳多愁。鸥送征帆远，虹随渚雨收。几家官渡外，灯火候归舟。
蝶有恋花情，花无留蝶意。东风三月时，总为春流丽。还开亦还落，欲去还不去。默诵过墙诗，重门草深处。
独步孤村去，从容玩我书。稻苗时雨后，山色晚晴馀。性也何曾染，心兮此正虚。归来带明月，夜兴更何如。
老著天游步，江山不肯违。春方玄酒淡，人每太初归。是妙何言乐，无尘可振衣。笑看曾点处，似或此狂非。
阶穿新迸笋，屋破暂牵萝。栏养能言鸭，池驯博字鹅。处喧长得静，取足不求多。独对青山饮，时时一浩歌。
沟平水不咽，林密鸟无惊。花笑因风动，门开觉犬行。诗成潜索笔，灯灭暗移擎。人亦常如此，君何独得名。
露重夜如沐，秋高意转深。江湖千里月，吾汝两翁心。影落岩前桂，情移海上琴。附书元不薄，末疾故相寻。
清酒嘉禾别，黄花两度秋。喜闻心转逸，羞与俗同流。步稳风生袂，诗成月满楼。竹林无限好，强半梦中游。
思君不可见，三月正花飞。杨柳垂金缕，新苔胜舞衣。鸟来枝上语，人自水边归。尽日西南望，空山但落晖。
雨凉侵短榻，春睡起偏迟。鸠拙寻遗构，鹰扬耐蚤饥。干戈经路滑，箫管动乡悲。愿和征夫泪，吹来鬓上丝。
江流带远村，天际耸孤岫。烟寒树色昏，石出苔痕瘦。舟行者何人，不语手双袖。景静心自閒，咫尺罗宇宙。
白首谁知己，秋风此对君。年光吾自老，世事忍相闻。树近微留雨，檐虚暗入云。莫辞今共醉，应念昔离群。
腊尽雪初晴，春回促漏声。孤灯亲远客，一岁只残更。律候青阳转，年随白发生。迎新应待旦，端佩谒承明。
十年离世路，终日对青山。竹似怜人俗，云应陪我閒。有缘专静壑，无药驻衰颜。独向阶前立，秋声起树间。
林下登高处，飘然兴不同。迎霜树五色，对酒菊多丛。世事浮云外，风流落帽中。莫愁秋渐晚，天际有归鸿。
斋中人去夜，松际月来天。自击罗浮磬，高歌招隐篇。轩窗残雪在，河汉数星悬。鹤梦呼不起，吾心谁为传。
惆怅一樽酒，惟君知此心。试看流水去，未抵别情深。北望家何在，南还意莫任。天涯对明月，为尔一沾襟。
远忆托飞鸟，妙韵谐素丝。尧舜不必求，巢许无浮思。禾麻劳樽酒，水月投声诗。虫蛰与鱼游，千岁以为期。
朝看亦南山，暮看亦南山。南山长不老，聊以永君年。万株松上花，千日杯中酒。儿孙戏膝前，一舞一回寿。
陟彼白云径，径满白云时。践破白云迹，心与白云期。陟彼白云洞，洞里白云迷。跳出白云外，身与白云齐。
幸天与我知，幸世与我忧。知知而忧忧，人将为我忧。不知而不忧，吾将为我愁。岂不有我哉，云胡不自求。
江城当细雨，接得远来书。顶礼开缄读，言书直起予。山川劳梦寐，契阔费居诸。岂不羡飞鸟，乘风独不如。
杨柳千重翠，幽轩隔水连。墨华亲试砚，绿绮每临泉。竹暗斜听雨，溪光远入烟。何时登览日，更上五湖船。
倦翼将何托，高枝在日西。架头鹰气短，帘下燕巢低。梦里犹能立，醒时或肯啼。感君先择木，终夜叹栖栖。
门外青青柳，春风君未知。及兹惆怅日，忆得别离时。月浅才窥户，花飞不恋枝。天涯如对酒，夫子亦相思。
古树馀千载，劳生又半年。闲寻白社约，得醉绿阴边。蝉试迎秋噪，庭分欲暮烟。是间宜野酌，何必肆长筵。
以貌若不足，于行安有馀。即云素履往，犹似结绳初。山色绿相得，藓痕青未除。从来深薄意，于汝更何如。
蛮花皆早发，黄菊独宜寒。雪少英难落，霜微叶已丹。香从梅外得，甘以露时餐。秋色为春色，留君隔岁看。
一叶惊山鸟，萧萧秋欲分。天寒难作雨，地湿易生云。石气衣裳透，兰香几席薰。美人如玉魄，月下影纷纷。
夭桃三四蕊，色向岁朝新。白首偏怜汝，红妆莫笑人。琴边那有恨，酒外更无春。儿女争花胜，先簪折角巾。
北风向暮起，心折峭帆斜。两岸卷黄叶，一江吹白沙。那堪与鸿雁，自此长蒹葭。舟发才三夕，苍茫已忆家。
寒雪一以霁，浮尘了不生。偶从溪上过，忽见竹边明。花冷方能洁，香多不损清。谁堪宣净理，应感道人情。
结茅飞鸟上，秋色满悬壶。白发增幽事，黄冠屈壮图。琴樽山月好，风雨老臣孤。莫讶披云至，浮名此地无。
境以居人重，情因遇故深。酌泉偏爱淡，看竹共分阴。草木山中历，桑麻世外心。闲吟忘永夜，明月照披襟。
孤鸟下云间，长松昼掩关。定香醒习梦，清磬落空山。天地客同老，古今僧自闲。徘徊归径晚，林月白漫漫。
望中秋色淡，倚槛自依依。渐薄雪难定，将还鸟倦飞。酒狂思旧社，官拙想初衣。却愧陶居士，初来便赋归。
薄暮轻为别，扁舟去渺然。干戈南国外，雨雪大江边。信宿行应远，登楼望独悬。春来能几日，客梦益相牵。
憔悴何时已，思君苦未休。乱山残树影，野水暮云秋。雨逐江声黑，虹明夕照收。何时重把袂，清梦自悠悠。
汝归仍是客，故国似无情。凉月才今夕，秋风已半生。相期他日梦，共爱盛时名。别意难持赠，江流不断声。
痛饮酬明月，天涯共此楼。客狂能受酒，山浅不藏秋。好叶当人落，迂泉让石流。更阑吟各就，醉墨为僧留。
可念招提客，眉攒欲遽回。一尊连雨至，双屐破云来。游策镫前计，新诗醉后裁。海棠殊解事，早放数枝开。
登楼开霁色，远近一蝉鸣。湿竹含云气，晴梧作雨声。诗从忧旱废，病自入秋轻。闲读巢由传，斯人已市名。
冬春如过隙，秋老尚羁栖。久暂吾何择，荣枯理亦齐。裹粮师白石，行药想丹梯。日话黄冠侣，三茅近弗迷。
我有千里游，爱此一片石。徘徊不能去，川原俄向夕。浮光自容与，天风鼓空碧。露坐闻遥钟，冥心寄飞翮。
击楫轻千里，归帆自远天。暮云青竹戍，夜月洞庭船。岸火近偏暗，芦花秋更妍。故园风景好，相对已悠然。
不知谁抱镜，挂在白云岑。万壑照成雪，梅花寒一林。美人此遥夜，千里结愁心。解带松风下，霜华流素琴。
空堂夜正长，孤镫半明灭。心随膏火煎，愁共镫花结。镫花结还落，愁心几时绝。抱影背镫眠，重衾冷于铁。
远戍风霜苦，为农雨露深。屋依秋树老，门对野塘阴。细雨荷锄去，清风抱膝吟。群游鸥与鹭，相狎两无心。
万里艰虞后，凌风立古台。空山留片石，老树上新苔。百卷閒中得，孤云何处来。夜阑诗句好，吟罢独徘徊。
水光秋变白，石骨冷逾青。天地能容我，江山著此亭。沙沈寻折戟，酒尽弃空瓶。日暮悲歌起，蛟龙不解听。
藉甚博山令，音书远易乖。闻君挂吏议，长揖归茅斋。岁有耕何获，官清罢亦佳。余思投刺去，指日渡清淮。
凉风在群木，万壑有哀音。天末应搔首，千山起暮吟。洞庭波始阔，峡水月常阴。魂梦犹难到，愁君白发侵。
水如树欲静，滩如风不宁。百里断肠声，当年游子听。一往不可复，此行安所欲。千古流水心，耿耿在幽独。
疏放难违性，苔荒野巷深。到门黄叶雨，隐几白云心。但使胜三雅，何劳戏五禽。吾生原不系，众累亦徒侵。
羁人怨夜长，况复闻清砧。急杵捣离思，哀响攒秋心。他乡各明月，故衣难掩襟。谁能塞两耳，满与浊醪斟。
天上余孤月，人间独此楼。惟公堪一醉，与我共千秋。碧树迷仙迹，青山忆旧游。登临无限意，云水自悠悠。
微风送残暑，尘外片云回。客与新秋约，人先早雁来。露荷千叶老，烟柳一门开。扫榻客高枕，山禽莫浪猜。
旅食路方永，独眠寒易侵。春江流客梦，夜雨滴乡心。烟湿帆移墨，村荒药抵金。滩回风益怒，未碍裹头吟。
经旬无客至，绿遍上阶苔。石压笋斜出，雨淹花卧开。避喧聊把卷，恶醉罢衔杯。却怪墙东叟，谈诗久不来。
空楼明月光，照我秋衣裳。衣裳轻且薄，夜久生微凉。微凉凉到骨，瓦上淡有霜。倚槛一俯仰，地迥天路长。
木落远峰瘦，北风吹面凉。钟声圆古寺，帆影乱斜阳。湖海新愁集，江山旧恨长。是谁曾立马，令我感兴亡。
孤客坐凉月，空庭似早秋。树深还见影，衣薄不胜愁。身世双蓬鬓，乾坤几泊鸥。遣悲惟中酒，何处可登楼。
木落江声急，天高雁影寒。何人此遥夜，吹笛起危栏。屈指秋将老，回头泪暗弹。频年好风月，强半客中看。
岭上浮云湿，春寒昨夜知。水喧争涧急，钟远度村迟。短犊归前浦，栖霞绕暮枝。重来经此地，定是杂花时。
云气沈庐岳，相携入道林。漱泉知内热，闻磬识浮音。归意风为急，高情谷共深。无言看物外，别酒两悲心。
空闺闻落叶，天地入秋深。况乃中宵雨，因之远别心。漏长孤梦杳，江阔短书沈。忽听南征雁，离群感自今。
红云飞隔水，应是雨催开。游屐缘溪入，春禽约客来。湿烟低隐屋，老树卧延苔。几度寻诗到，无人立一回。
窗白雨将去，犹存一帐寒。神清无俗梦，心定不生澜。红湿知莲苦，声迟识漏残。画梁新燕小，窥栋语般般。
夜雨红墙杏，春风绿涧萍。看花惊节序，听鸟卜阴晴。犬喜随人出，妇勤背子耕。愧余无一事，日日看山行。
一纸金难抵，匆匆读易完。此时如共语，已置却重看。游子身无定，天涯岁又残。感君同骨肉，珍重劝加餐。
雨止日沉西，寒烟压水齐。天连平楚阔，天入大江低。帆远冲云出，蝉悲隐树啼。草堂容笑傲，人拟浣花溪。
春去花时误，天长客路迟。云山携不借，风雨叹将离。斋散钟鱼寂，林寒洞壑奇。结茅真可托，谁寄草堂资。
兰香流一涧，桑烟染半岑。雨开残照影，花动小楼阴。蜂晚能喧梦，尘凝不上琴。何时识芳草，眠里定幽寻。
莫讶余情僻，偏于竹有私。繁华非不媚，真性独能持。风动凉生牖，阴过翠拂卮。更看霜雪意，无语若相知。
锦绣重经处，峥嵘胜昔年。山高偏吐月，江远欲浮天。雨润千村秀，风催万里船。此时归兴急，夜静亦忘眠。
莫浪柴门出，只应古是师。凤原希见贵，龙更是潜宜。民物孤怀切，文章至性为。悠悠千载后，此意有人知。
帘捲西风月似钩。数声征雁度妆楼。身如弱柳岂禁愁。几片轻云犹带雨，半庭黄叶乍惊秋。画屏闲倚望牵牛。
风微见水绿，日暖弄窗妍。树老依根壮，心平任物迁。维舟临草岸，挥翰借壶天。非是禽鱼乐，人稠万户烟。
下马步出城，百步屡驻脚。长刀短后衣，未忍即抛却。逐客纵已归，犹念未归客。今宵路岐梦，分道向南北。
瑶篇尝寄我，捧读已忘身。思渴频劳梦，情深愿结邻。临风增别感，对月想丰神。一片殷勤意，迢迢报故人。
春恨年时没处寻。一春情比一春深。开帘独坐怕春阴。醒醉两般无好计，等闲消息待青禽。寒香数点故人心。
亦知非远别，云树黯销魂。心逐孤帆远，人归暮雨昏。到家知客乐，多难悔身存。岁晚如相见，应添雪鬓痕。
八表同昏日，离群到海涯。人心换天地，世界谢繁华。自古难为国，何年更见家。昭苏容万类，细草亦生花。
径峭松争直，泉奔石欲流。穿山惊到峡，入寺胜登楼。云重常分暝，蝉疏早得秋。岂无三宿恋，归思澹淹留。
倦鸟嗟何及，哀笳不忍闻。篱根空有泪，眼底尚如云。节为秋霜碎，香从旧径分。孤怀休自怨，余亦怅离群。
岁尽寒殊苦，晴明得此宵。月将冰共照，云似雪难消。楼影清如画，江光静更摇。谁怜庭下柏，相对不成凋。
窗月频移影，更深暑渐阑。添香幽梦适，注水一花安。诗思参无可，经声忆懒残。生涯隔尘世，何处著悲欢。
尽日如中酒，有时还避兵。食微才续气，语少欲无声。扶老一筇弱，观生双眼明。向来堪忍力，不识怨咨情。
我行嗟已久，客路尚劳形。万古空潭月，寒天欲曙星。无言来去水，相见短长亭。岁晚增离思，平芜草更青。
书剑长为客，谁还怅别离。倦游憎逆旅，多病累亲知。花暖红惊眼，山浓绿到眉。如何池上影，瘦甚旧年时？
伤乱倦行役，西来又一关。偶传如梦令，低唱念家山。海阔回潮缓，风微夕照殷。愿随南雁侣，从此赋刀环。
达者无长策，浮生未可谋。山来一上客，月满两中秋。人倚去时梦，笛吹何处楼。吾闻不兼味，天下有先忧。
水复峰回处，林深别有村。疏钟惊客梦，淡月冷诗魂。风逆舟行缓，滩高石乱喧。严关咫尺路，灯火又黄昏。
芳草天涯绿一痕。楼高消尽未归魂。路迥无计忆王孙。见说蒲帆张十幅，雪沙堤畔忍黄昏。好春切莫与重论。
云树春秋色，风泉日夜声。过庭高幕暗，吹簟转雷惊。翠袖擎诗罢，银壶得酒倾。平生耽野趣，到此眼偏明。
老树凋残尽，灵祠寂历中。古今时易改，幽显意能通。岁享屡登乐，俗追三让风。送迎人散后，日落乱山空。
畏玉心常骇，填河力已穷。夜飞还绕树，朝鸣且向风。知来宁自伐，识岁不论功。早晚时应至，轻举一排空。
云寒雾寒。花残月残。数声雁起遥滩。过千山万山。閒眠。醉眠。愁端恨端。谁知何日樽前。说人间梦间。
渊默而明，湛存而妙。三世齐平，十方圆照。月随水而流，风入松而啸。相逢会有知音，向道自然同调。
芳草。恨春老。自是寻春来不早。落花风起红多少。记得一枝春小。绿阴青子空相恼。此恨平生怀抱。
天莫雨，雨湿衣，雨自湿衣人不知。昨日往矣今复兹，人而知之宁弗思。人苟弗思，呜呼雨兮空尔为。
见兔而顾犬。未为晚也。亡羊而补牢。未为迟也。借车者驰之。借衣者被之。宁为鸡口。无为牛后。
晴也行。雨也行。雨也行时不似晴。天晴终快人。名也成。利也成。利也成时不似名。名成天下惊。
朝思归。暮思归。塞雁三年不见飞。断肠天一涯。千思归。万思归。梦到窗前拂淡眉。觉来双泪垂。
山披锦云而烂成春意，水含碧月而淡存秋容。恁么也恁么，说似曾不中。黄头并碧眼，消息子难通。
山几重。水几重。山水重重绝去踪。平林烟雨中。梦难通。意难通。不见来书说到侬。那能期再逢。
风萧萧。雨萧萧。独坐虚堂夜寂寥。诗成蜂蜡销。山迢迢。水迢迢。回首江南归梦遥。频将短鬓搔。
折花枝。恨花枝。准拟花开人共卮。开时人去时。怕相思。已相思。轮到相思没处辞。眉间露一丝。
秋复秋。愁倍愁。为却多情说尽愁。莫愁休未休。休未休。愁莫愁。尽说情多却为愁。倍愁秋复秋。
风也秋。月也秋。数声促织夜悠悠。石畔画阑头。花也愁。蝶也愁。色空空色梦难留。人事水东流。
暮云深。暮烟深。一去秋风直到今。白头空自吟。信沈沈。思沈沈。门外天涯万里心。教侬何处寻。
别离仍。恨填膺。欲驻朱颜竟未能。明朝岁又增。酒如冰。泪如绳。瘦影疏花伴一镫。思君意不胜。
卿也痴。侬也痴。不是寻常惜别离。相思入骨时。梦何之。意何之。四载逢君未有期。匆匆岁又移。
江有阻兮路有岐，时将迫兮来何迟。子弗渡兮我心悲，既渡子兮我何以剑为，吁嗟行兮子毋我疑。
美人在何许，地僻衣裳静，天低笑语寒。穷愁仍破砚，辛苦为烧丹。久客兼多病，相思一倚栏。
云髻坠，凤钗垂。髻坠钗垂无力，枕函欹。翡翠屏深月落，漏依依。说尽人间天上，两心知。
怀若人兮溪之东，纷多脩兮服美且荣。纵烟艇兮攀芙蓉，攀芙蓉兮入无穷，来无期兮去无踪。
促促何促促，黄河九回曲。嫁与棹船郎，空床将影宿。不道君心不如石，那教妾貌长如玉。
露沾衣，月隐壁，气凄凄，人寂寂，风回雨度虚瑶席。来无声，去无迹，神心降和福远客。
头上凤凰钗，是郎手中物。床上鸳鸯衾，是妾手自织。将钗与衾寄郎去，愿郎长见长相忆。
以炎为政，以火为官。位司南陆，享配离坛。三和实俎，百味浮兰。神其茂豫，天步艰难。
席于宾阶，礼义以兴。受爵执爵，多福以膺。匪惟服加，德加愈升。匪惟德加，寿加愈增。
止戈曰武，惟圣为能。御得其道，无敢不庭。整我六师，稽诸七德。不吴不扬，有严有翼。
深苑重调弦管。不觉银台烛短。相对有金波，天畔杯中都满。人远。人远。醉倚阑干玉冷。
易之为书，弥合天地。五十乃学，师则有是。子能受授，洗心传世。知机其神，宜被厥祀。
停云在空，黯其将雨。嗟我怀人，道修且阻。眷此区区，俯仰再抚。良辰过鸟，逝不我伫。
意不若义，义不若利。利之使人，能忘生死。利不若义，义不若意。意之使人，能动天地。
居暗观明，居静观动。居简观繁，居轻观重。所居者寡，所观则众。匪居匪观，众寡何用。
明有日月，幽有鬼神。日月照物，鬼神依人。明由物显，幽由人陈。人物不作，幽明何分。
彼石何人，云是寿者。作镇斯宫，孰分真假。以幻对幻，有同儿嬉。他日启扃，问尔是谁。
人孰为寿，寿莫如德。日新又新，终古不息。学以明之，先正我心。所欲既寡，山崇海深。
西山有薇，美人不移。西山无薇，美人不归。采薇采薇，山是人非。薇满西山，不生夷齐。
春山有梅，萼绿香洁。爱雪宜霜，凭风藉月。花已开明，枝复横绝。翠袖天寒，供吟试折。
累重无歌舞，官闲省簿书。三条椽下归空榻，百尺楼中透远峰。蚁返愁寻穴，鸦归喜见巢。
听尽西窗风雨。又听东邻砧杵。犹自立危阑，阑外青山无语。何处。何处。一树乱鸦啼暮。
花照浅波风弄。鸟去碧山云冻。剩得柳千丝，系我一船诗梦。香动。香动。约向瑶台骑凤。
送君南浦，天阴欲雨。送君北浦，天阴欲雨。我欲不送，相思情苦。我欲长送，水深无路。
山静如思，庭空而雨，故人何所？渺渺者天，茫茫者地，故人何许？故人不见，倚门而伫。
惟儒何有，席上之珍。治人有道，各亲其亲。卷而藏之，何求于人。江上之鸥，与尔为邻。
鹰饥则附我，父顺子逆，子右父左。彼则万只，谁曰千只。彼烹牛美妻，尚望樵山而秉犁。
残月碧梧金井。屈戍绣霜初冷。徙倚不成眠，红泪一双珠迸。孤影。孤影。长自伴人宵永。
贪看枝头红动。飞到愁边如共。回首断桥烟，是处画阑朱栋。如梦。如梦，借陈好风吹送。
春去。春去。无计可留春住。飞来飞去晴霞。千树万树落花。花落。花落。天涯数声残角。
昨日送春归了，枝上残红渐少。帘外绿阴多，满地落花谁扫。休扫，休扫，一任东风吹老。
见也匆匆如梦。别也匆匆如梦。来是梦中来，去是梦魂相送。如梦。如梦。肠断魂销心痛。
秋江何处夜听箫。倾耳听，隔兰桡。芦花白泛水迢迢。明月满空桥。篷影底，共度可怜宵。
只有闲愁销未尽。春来屡寄天涯信。垂杨绿遍不归来，空有恨。谁相问。花开又是清明近。
秋柳。秋柳。头白昏鸦栖久。寻常斗罢宫腰。可奈西风覆巢。巢覆。巢覆。愁到先生五斗。
龟，汝灵于人，不灵于身。致网于津，吾灵于身。不灵于人，致走于尘。龟，吾与汝邻。
胡为乎株林，从夏南。匪适株林，从夏南。驾我乘马，说于株野。乘我乘驹，朝食于株。
默时说，说时默。白云无定心，青山有奇骨。半夜月移兮老兔推，百川潮落兮长鲸没。
无语，断雁伤心去。极目高天，旧侣知何处。一番秋，一番愁，谁复一天风雨上高楼。
淮济旱，旱之极。秋无禾，夏无麦。身何衣，口何食。呜呼淮济之民，乌乎而不为贼。
潮来逐潮上，潮落在空滩。有来终有去，情易复情难。肠断肠中子，明月秋江寒。
一物坐也坐，卧也坐，行也坐。一物坐也卧，立也卧，行也卧，走也卧，卧也卧。
朝出自不还，暮归花尽发。岂无终日会，惜此花间月。空馆忽相思，微钟坐来歇。
相如琴台古，人去台亦空。台上寒萧条，至今多悲风。荒台汉时月，色与旧时同。
我有惆怅词，待君醉时说。长来逢九日，难与菊花别。摘却正开花，暂言花未发。
惆怅流水时，萧条背城路。离人出古亭，嘶马入寒树。江海正风波，相逢在何处。
寺废竹色死，宦家宁尔留。霜根渐随斧，风玉尚敲秋。江南苦吟客，何处送悠悠。
朔风动地来，吹起沙上声。闺中有边思，玉箸此时横。莫怕儿女恨，主人烹不鸣。
一意两片云，暂合还却分。南云乘庆归，北云与谁群。寄声千里风，相唤闻不闻。
春物与愁客，遇时各有违。故花辞新枝，新泪落故衣。日莫两寂寞，飘然亦同归。
君寄长安久，耻不还故乡。我别长安去，切在慰高堂。不意与离恨，泉下亦难忘。
独凌清景出，下视众山中。云日遥相对，川原无不通。自致高标末，何心待驭风。
青云半知己，遐遁非寡合。持身自有道，许与不可杂。君看谁卜邻，慎独有悬榻。
云来雪壑阴，云去雪壑明。未见雪壑面，已闻雪壑名。岂谓众皆浊，常使我独清。
送子清江皋，江烟黯行路。鸟啼山隐春，潮长人争渡。世上无别离，何由发垂素。
君好锦绣段，妾好明月珠。锦绣可为服，服美令人愚。不如珠夜光，可以照读书。
月入暑未解，夜久凉始归。山月升渐高，照见幽人衣。幽人行未已，月亦转墙西。
夕阳在青山，山高夕阳早。美人未归来，山外浮云好。稚子候门前，酒熟黄花老。
幽栖出尘表，空翠连松竹。袖得碧苔篇，闲来石上读。日暝欲忘归，山空人转独。
雨过暮云收，江空凉月出。轻蓑独钓翁，一曲秋风笛。宿鹭忽惊飞，点破烟波碧。
花无长在树，人无长在世。有花须当赏，有酒须当醉。秋霜上鬓来，春风吹不去。
几曲上层城，盘盘次文石。爱之有佳趣，不倦纡晚策。禽虫应见疑，日遇此狂客。
相别梦悠悠，相逢欢草草。送君跃马临长道。十年憔悴向尘埃，一段精神摧不老。
千万年之人，千万年之事。千万年之情，千万年之理。惟学之所能，坐而烂观尔。
高滩复下滩，风急刺舟难。不及楼中客，徘徊川上山。夕阳洲渚远，唯见白鸥翻。
满公种松何太痴，急景尚作千年期。安得雷风一夜拔千尺，与汝同看龙蛇舞月时。
君非休沐时，兹会岂能得。我无官局萦，幸尔预欢适。莫辞冲雨归，归时乌帽侧。
春雨生草木，雨去作流水。流水不顾返，草木生未已。愿随流水去，一日行万里。
西风一阵恶，北林平地摧。晓猿夜鹤，惊怨空徘徊。哀哉哀哉，戒光犹自照高台。
说得一丈，不如行得一尺。行得一尺，不如离却一寸。山高分水深，青天分白日。
解语非干舌，能言不是声。非声非舌用，方乃号圆成。妙造如如旨，还家罢问程。
陟径凡几盘，坐堂聊一息。龙去空旧岩，崖崩有遗石。不见林下僧，鸟啼山寂寂。
行行重行行，此别深可惜。临分意难传，欲语泪复滴。我欲从君游，恨乏双飞翮。
十钟人既醉，九奏凤来仪。谁哀城下酌，不废洛中吟。拥路东方骑，悬腰左顾龟。
泥滑滑，雨霏霏。雨深没行路，泥溅游子衣。浣衣无人勿复道，天寒路黑将安归。
云渺渺，水依依。人家春树暗，僧舍夕阳微。扁舟一叶来何处，定有诗人放鹤归。
灯照竹林雪，寝斋寒更空。窗间成独坐，遥想故人同。不有孤吟兴，宁度此宵中。
翩翩安成子，问我八条目。吾方欲无言，言中不如默。默识不识前，万里一处足。
君好桃李姿，妾好松柏老。桃李摇春风，飘零委芳草。不如松柏枝，青青长自好。
莫栽莲在沼，莫种柳临岐。莲实中多苦，莲根中多丝。杨柳垂长条，犹解赠别离。
月出青山外，浮云为扫开。缺圆缘底事，弦望孰相催。有言俱不省，流影照高台。
有山岂无石，人自厌嵯峨。有水能不流，人自厌风波。所见亦由人，山水本无他。
塞草白，塞日黄。埋沙无老骨，挂树有饥肠。安得长风生此夕，尽吹残魄返其乡。
晚步出门去，林端见新月。牛羊下岭来，疏钟何处歇。行行且复伫，遥对西山雪。
松上有海鹤，松下有泉石。轩中几格明，轩外狐兔迹。延览兴遐情，半窗山月白。
摘芳试新泉，手涤林下器。一榻鬓丝傍，轻烟散遥吹。不用醒吟魂，幽人自无睡。
寒砧风急捣衣秋。木落声中人倚楼。月午凉阴满地愁。恨悠悠。一夜江南千里舟。
冲寒过野塘，到寺日将没。斋厨动微烟，高松落残雪。欲共枯禅语，相对无言说。
木落空江寒，潮平人语静。一鸟掠舟过，芦花风起棱。何处晚钟来，二更月色暝。
虚舟载孤月，月浸芦花白。天影浴澄波，波回漾空碧。吟魂渺何依，烟霞久成癖。
北雁亦无情，叫月自南去。欲将一行书，托汝遥空寄。远影没横云，怅望银河曙。
空山霜气深，落月千里阴。之子未高卧，相思共此心。一夜梧桐老，闻君江上琴。
支枕后，落帆前。客心孤迥满江天。手叠红笺谁与付。曹郎句。为客正逢无雁处。
春风入上兰，鸟啼绿烟中，日耀桃李颜。折杨柳，春去复来归，人去当归否。
问君何时归，明月凝前除，微霜下沾衣。折杨柳，捣衣寄远人，夜凉不觉久。
采衣新兮，归子舞于庭兮。母兮母兮，寿且贞兮。羞子珍兮，子之乐也真兮。
野雪犹未开，水边与林上，次第送青来。折杨柳，不知思已深，只讶春何久。
明日别离人，未恋今宵月似银。只愿五更风又雨。飞到暮，啼杀杜鹃催不去。
展瑶席，花笑三韩碧。笑妾新铺玉一床，从来妇欢不终夕。展瑶席，待君息。
雨添一夜秋涛阔，极目茫茫似接天。不知龙物潜何处，鱼跃蛙鸣满槛前。
旧伴同游尽却回，云中独宿守花开。自是去人身渐老，暮山流水任东来。
丛居堂下幸君移，翠掩灯窗露叶垂。莫羡孤生在山者，无人看著拂云枝。
谁家扫雪满庭前，万壑千峰在一拳。吾心不觉侵衣冷，曾向此中居几年。
花轻蕊乱仙人杏，叶密莺喧帝女桑。飞云阁上春应至，明月楼中夜未央。
今日樽前败饮名，三杯未尽不能倾。怪来花下长先醉，半是春风荡酒情。
墙外花枝压短墙，月明还照半张床。无人会得此时意，一夜独眠西畔廊。
一树芳菲也当春，漫随车马拥行尘。桃花解笑莺能语，自醉自眠那藉人。
努力少年求好官，好花须是少年看。君看老大逢花树，未折一枝心已阑。
乌生八子今无七，猿叫三声月正孤。寂寞空堂天欲曙，拂帘双燕引新雏。
行吟坐叹知何极，影绝魂销动隔年。今夜商山馆中梦，分明同在后堂前。
忆昔万株梨映竹，遇逢黄令醉残春。梨枯竹尽黄令死，今日再来衰病身。
仙人未必便仙去，还在人间人不知。手把白须从两鹿，相逢却问姓名谁。
乞取池西三两竿，房前栽著病时看。亦知自惜难判割，犹胜横根引出栏。
树头树底觅残红，一片西飞一片东。自是桃花贪结子，错教人恨五更风。
早是他乡值早秋，江亭明月带江流。已觉逝川伤别念，复看津树隐离舟。
当年只自守空帷，梦里关山觉别离。不见乡书传雁足，唯看新月吐蛾眉。
经过柳陌与桃蹊，寻逐风光著处迷。鸟度时时冲絮起，花繁衮衮压枝低。
高楼晓见一花开，便觉春光四面来。暖日晴云知次第，东风不用更相催。
桃李风多日欲阴，百劳飞处落花深。贫居静久难逢信，知隔春山不可寻。
瑶琴夜久弦秋清，楚客一奏湘烟生。曲中声尽意不尽，月照竹轩红叶明。
故人北游久不回，塞雁南渡声何哀。相思闻雁更惆怅，却向单于台下来。
凡鸟爱喧人静处，闲云似妒月明时。世间万事非吾事，只愧秋来未有诗。
引得车回莫认恩，却成寂寞与谁论。到头不是君王意，羞插垂杨更傍门。
寄花寄酒喜新开，左把花枝右把杯。欲问花枝与杯酒，故人何得不同来。
谁家按舞傍池塘，已见繁枝嫩眼黄。漫说早梅先得意，不知春力暗分张。
似拟凌寒妒早梅，无端弄色傍高台。折来未有新枝长，莫遣佳人更折来。
剪取红云剩写诗，年年高会趁花时。水精楼阁分明见，只欠霞浆别着旗。
三十年来坐对山，唯将无事化人间。斋时往往闻钟笑，一食何如不食闲。
心是身王身是宫，君今居在我宫中。是君家舍君须爱，何事论恩自说功。
乍到频劳问所须，所须非玉亦非珠。爱君水阁宜闲咏，每有诗成许去无。
春初携手春深散，无日花间不醉狂。别后何人堪共醉，犹残十日好风光。
江南好，风景旧曾谙。日出江花红胜火，春来江水绿如蓝，能不忆江南。
数曲急溪冲细竹，叶舟来往尽能通。草香石冷无辞远，志在天台一遇中。
怜君一见一悲歌，岁岁无如老去何。白屋渐看秋草没，青云莫道故人多。
饱霜孤竹声偏切，带火焦桐韵本悲。今日知音一留听，是君心事不平时。
王母妆成镜未收，倚栏人在水精楼。笙歌莫占清光尽，留与溪翁一钓舟。
忘餐为恋满枝红，锦障频移护晚风。客散酒酣归未得，栏边独立月明中。
龙向洞中衔雨出，鸟从花里带香飞。白云断处见明月，黄叶落时闻捣衣。
九剑盈庭酒满卮，戍人归日及瓜时。元戎静镇无边事，遣向营中偃画旗。
劳歌一曲解行舟，红叶青山水急流。日暮酒醒人已远，满天风雨下西楼。
一林霜雪未沾头，争遣藏休肯便休。学尽世间难学事，始堪随处任虚舟。
禅言难后到诗言，坐石心同立月魂。应记前秋会吟处，五更犹在老松根。
秋江渺渺水空波，越客孤舟欲榜歌。手折衰杨悲老大，故人零落已无多。
人寰急景如波委，客路浮云似盖轻。回首故山天外碧，十年无计却归耕。
劝君酒，君莫辞。落花徒绕枝，流水无返期。莫恃少年时，少年能几时。
一宿经窗卧白波，万重归梦隔烟萝。若言不得南宗要，长在禅妆事更多。
一去潇湘头欲白，今朝始见杏花春。从来迁客应无数，重到花前有几人。
行杯酌罢歌声歇，不觉前汀月又生。自是离人魂易断，落花芳草本无情。
万骑千官拥帝车，八龙三马访仙家。凤皇原上开青壁，鹦鹉杯中弄紫霞。
东风晴色挂阑干，眉叶初晴畏晓寒。江上别筵终日有，绿条春在长应难。
忽启新缄吟近诗，诗中韵出碧云词。且喜陟冈愁已散，登舟只恨渡江迟。
野寺寻花春已迟，背岩唯有两三枝。明朝携酒犹堪赏，为报春风且莫吹。
十地初心在此身，水能生月即离尘。如今再结林中社，可羡当年会里人。
偷桃窃药事难兼，十二城中锁彩蟾。应共三英同夜赏，玉楼仍是水精帘。
万户砧声水国秋，凉风吹起故乡愁。行人望远偏伤思，白浪青枫满北楼。
未识东西南北路，青春白日坐销难。如何一别故园后，五度花开五处看。
雪满前庭月色闲，主人留客未能还。预愁明日相思处，匹马千山与万山。
东望少城花满烟，百花高楼更可怜。谁能载酒开金盏，唤取佳人舞绣筵。
有客南来话所思，故人遥枉醉中诗。暂因微疾须防酒，不是欢情减旧时。
月白烟青水暗流，孤猿衔恨叫中秋。三声欲断疑肠断，饶是少年今白头。
不假东风次第吹，笔匀春色一枝枝。由来画看胜栽看，免见朝开暮落时。
雨恨花愁同此冤，啼时闻处正春繁。千声万血谁哀尔，争得如花笑不言。
信马闲过忆所亲，秋山行尽路无尘。主人莫惜松阴醉，还有千钱沽酒人。
翡翠帘前日影斜，御沟春水浸成霞。侍臣向晚随天步，共看池头满树花。
车如流水马如龙，仙使高台十二重。天上初移衡汉匹，可怜歌舞夜相从。
手关一室翠微里，日暮白云栖半间。白云朝出天际去，若比老僧犹未闲。
池上已看莺舌默，云间应即雁翰开。唯愁别后当风立，万树将秋入恨来。
月澹花闲夜已深，宋家微咏若遗音。重思万古无人赏，露湿清香独满襟。
寥寥缺月看将落，檐外霜华染罗幕。不知兰棹到何山，应倚相思树边泊。
来从千山万山里，归向千山万山去。山中白云千万重，却望人间不知处。
云盖秋松幽洞近，水穿危石乱山深。门前自有千竿竹，免向人家看竹林。
窗外捲帘侵碧落，槛前敲竹向青冥。黄昏不欲留人宿，云起风生龙虎醒。
相逢异县蹉跎意，无复少年容易欢。桃李美人攀折尽，何如松柏四时寒。
铜梁路远草青青，此恨那堪枕上听。一种有冤犹可报，不如衔石叠沧溟。
击柱狂歌惨别颜，百年人事梦魂閒。李将军自嘉声在，不得封侯亦自闲。
得即高歌失即休，多愁多恨亦悠悠。今朝有酒今朝醉，明日愁来明日愁。
心如野鹿迹如萍，谩向人间性一灵。往事不知多少梦，夜来和酒一时醒。
咽雨哀风更不停，春光于尔岂无情。宜须唤得谢豹出，方始年年无此声。
溪上遥闻精舍钟，泊舟微径度深松。青山霁后云犹在，画出东南四五峰。
何处邀君话别情，寒山木落月华清。莫愁今夜无诗思，已听秋猿第一声。
千树繁红绕碧泉，正宜尊酒对芳年。明朝欲饮还来此，只怕春风却在前。
每欲寻君千万峰，岂知人世也相逢。一瓢遗却在何处，应挂天台最老松。
虎迹新逢雨后泥，无人家处洞边溪。独行归客晚山里，赖有鹧鸪临路岐。
风惹闲云半谷阴，岩西隐者醉相寻。草衰乍觉径增险，叶尽却疑溪不深。
无地无媒只一身，归来空拂满床尘。尊前尽日谁相对，唯有南山似故人。
碧树如烟覆晚波，清秋欲尽客重过。故园亦有如烟树，鸿雁不来风雨多。
孤亭影在乱花中，怅望无人此醉同。听尽暮钟犹独坐，水边襟袖起春风。
和如春色净如秋，五月商山是胜游。当昼火云生不得，一溪萦作万重愁。
明月萧萧海上风，君归泉路我飘蓬。门前虽有如花貌，争奈如花心不同。
寒灯孤对拥青毡，牢落何如似客边。却忆花前酣后饮，醉呼明月上遥天。
惆怅人间万事违，两人同去一人归。生憎平望亭前水，忍照鸳鸯相背飞。
不望金舆到锦帷，人间乐极即须悲。若言要识愁中貌，也似君恩日日衰。
慈恩雁塔参差榜，杏苑莺花次第游。白日有愁犹可散，青山高卧况无愁。
乌家若下蚁还浮，白玉尊前倒即休。不是春来偏爱酒，应须得酒遣春愁。
长爱谢家能咏雪，今朝见雪亦狂歌。杨花道即偷人句，不那杨花似雪何。
虚空落泉千仞直，雷奔入江不暂息。今古长如白练飞，一条界破青山色。
他寝此时吾不寝，近秋三五日逢晴。相思唯有霜台月，望尽孤光见却生。
欲写人间离别心，须听鸣凤似龙吟。江南曲尽归何处，洞水山云知浅深。
鸟啼花发柳含烟，掷却风光忆少年。更上高楼望江水，故乡何处一归船。
野人本自不求名，欲向山中过一生。莫嫌憔悴无知己，别有烟霞似弟兄。
曲砌蝶飞烟暖，春半，花发柳垂条。花如双脸柳如腰，娇摩娇，娇摩娇。
青山长在境长新，寂寞持竿一水滨。及得王师身已老，不知辛苦为何人。
海棠初发去春枝，首唱曾题七字诗。今日能来花下饮，不辞频把使头旗。
而今用武尔攻文，流辈干时独卧云。白发青袍趋会府，定应衡镜却惭君。
江上闻莺禁火时，百花开尽柳依依。故园兄弟别来久，应到清明犹望归。
山作剑攒江写镜，扁舟斗转疾于飞。回头笑向张公子，终日思归此日归。
火透波穿不计春，根如头面干如身。偶然题作木居士，便有无穷求福人。
百叶双桃晚更红，窥窗映竹见玲珑。应知侍史归天上，故伴仙郎宿禁中。
人言日远还疏索，别后都非未别心。唯我忆君千里意，一年不见一重深。
剑南风景腊前春，山鸟江风得雨新。莫怪送君行较远，自缘身是忆归人。
世上无媒似我希，一身惟有影相随。出门便作焚舟计，生不成名死不归。
幽人往往怀麻姑，浮世悠悠仙景殊。自从青鸟不堪使，更得蓬莱消息无。
一任孤舟正又斜，乾坤何路指生涯。抛岁月，卧烟霞，在处江山便是家。
水国蒹葭夜有霜，月寒山色共苍苍。谁言千里自今夕，离梦杳如关塞长。
千题万咏过三旬，忘食贪魔作瘦人。行处便吟君莫笑，就中诗病不任春。
蝶散莺啼尚数枝，日斜风定更离披。看多记得伤心事，金谷楼前委地时。
桃李栽成艳格新，数枝留得小园春。半红半白无风雨，随分夭容解笑人。
幽人春望本多情，况是花繁月正明。竟夕无言亦无寐，绕阶芳草影随行。
霜髯病叟掩闲扃，禅客相寻有故情。每忆江南初识面，至今犹得爱才名。
梨花如雪已相迷，更被惊乌半夜啼。帘捲玉楼人寂寂，一钩新月未沉西。
霜蹄踏月早朝回，尾弄红丝拂紫苔。日暖龙池初洗罢，尚方闻进御鞍来。
日暮天寒白雪频，扁舟夜半未归人。想因不尽山阴兴，留向丹青入梦清。
百屋堆钱等梦回，春风多误燕归来。如何四壁都无物，独向人间傲劫灰。
西风吹起白头波，半夜扁舟掠岸过。不向长桥沽一醉，满天明月奈秋何！
山人爱竹手自种，万个直临江水边。长吟浪被秋风觉，散作宫商声满天。
沉沉画戟隐高牙，月满闽都十万家。竹外小曹人睡稳，杖藜独立听鸣蛙。
云顶嵯峨蛇阵长，锦江春日淡无光。老翁白发升平世，閒倚东风看海棠。
风抟万鹤下瑶台，九市无人夜拨灰。可惜西湖歌舞地，春深触处长蒿莱。
黄花红叶满秋山，月浸银河夜未阑。寂寞梧桐深院落，有人何处倚阑干。
区区游子困风尘，就路还家触处真。芳草满川桃李乱，风光全似故园春。
独携凤管入岩扉，树拂春风草拂衣。不敢更吹天上曲，恐惊石散作云飞。
困雨愁烟湿锦丝，脂痕轻染最娇枝。曲阑长断春风晚，花未开时色已衰。
卷中秋色似江皋，已觉轩窗走六鳌。笑我气吞云梦泽，更将椽笔起波涛。
山中折花摇白云，一枝赠我寒食春。薄帘隔晴不须卷，恐随蝴蝶飞成尘。
雪满寒江压酒旗，江南无处不堪题。小舟载得梅花去，渡领春风过水西。
骑马何人冲白雨，乘舆有客看青山。出城自谓身无事，冲雨看山未是閒。
百尺台中谁夜直，西廊斜月照东廊。五更梦觉春寒甚，帘外梨花满树霜。
练湖秋水霜眼碧，坐对茅盈山色青。白日散花天女降，夜深钟磬尚闻经。
苍苍松柏贯四时，造物儿童元是私。戏綵高歌献寿卮，寿卮愿约乾坤期。
去年寒食在天涯，寒食今年又别家。天北天南人万里，春风开尽马莲花。
黄鸟含啼怨未休，露桃倾泪洗凝愁。多情好在今成燕，双宿双飞直到头。
春逐花枝落酒杯，草随春色上高台。殷勤更把重帘捲，放入青天白日来。
桃李无言盼断春，值春潜处暖生云。晚来纵有残风雪，明日人閒总属春。
千里万里游子去，一行两行归雁来。休倚高楼起惆怅，满城桃李为春开。
春尽山桃花满枝，怨春休道北来迟。人人正醉春时节，政是江南肠断时。
冻得梅花开不得，笑他和雪倚阑干。漫山漫岭知多少，尚对东风怯莫寒。
锦连钱晕玉连钱，簪袅行吟软玉鞭。可爱金莲花世界，与人长结画图缘。
玉检素书鱼附去，锦笺瑶句凤衔来。桃花流水长春洞，也望群仙许再开。
不知何事伤游子，漫折閒花尽日吟。转觉忘机是啼鸟，静依芳草说春心。
万里关山人去后，一江风雨雁来时。悠悠自别无消息，漫草新诗寄所思。
晓枕啼莺睡起慵，日高墙外趁游蜂。桃花零落联蝴蝶，燕子来时春意浓。
遥空无碍日凄凄，过雨平田尚有泥。极目断鸿明灭处，淡烟衰草一时低。
有客由来济水阴，凝寒驻马乱山深。新诗点检人间事，写出千秋万古心。
宾雁来时燕又东，三年薄宦竟何功。晴窗偶读登楼赋，昨夜家山入梦中。
车外尘沙十丈黄，车中客子黑貂裳。拂云堆上閒回首，无数征鸿带夕阳。
深萝一径曲通幽，空翠霏霏拥殿浮。桂冷松香僧睡去，月明閒却一庭秋。
昼篆萤行香半残，隔阑翠柳拂疏烟。勿论尘土东华客，著我僧毡听雨眠。
青山白日野中看，南国佳人翠袖寒。老树不堪承雨露，龙孙春满锦阑干。
香积厨边华雨纷，翻经台上柏烟焚。不知飞锡游何处，应在天台看白云。
平生山水最相亲，蜡屐长随野鹿群。未似月潭双足健，东南踏遍万重云。
北桥桥下春水生，画桡两两蛟龙争。晚风楼畔珠帘捲，倚棹何人听玉笙。
千里青山绿树深，雨中骑马惬幽寻。故园松柏秋风早，无限新愁上客心。
长恐心期愧古人，半生曾未拜车尘。独怜身世枯蓬草，零落秋风不见春。
我怀别后向谁论，雪曲成时苦忆君。何处有楼三百尺，抱琴长对子山云。
我今老矣守林泉，破屋萧然一榻悬。每向秋宵看月色，怀人千里共婵娟。
此君不可一日无，才著数竿清有馀。露叶风梢承砚滴，潇湘一曲在吾庐。
满塘秋水看苍鹅，草软沙平奈尔何。记得一群黄似酒，杏花梁上落红多。
洞庭南去竹如云，老叶新梢乱不分。帝子不归风雨恶，深林何处觅湘君。
稻畦黄处树多红，山色岚光紫翠通。茅屋数间流水外，一丝何日对秋风。
败璧萧萧夜不扉，昨来天气似炎威。卧听风雨中宵叹，何限征人未寄衣。
隔水楼台映翠微，山桃风暖欲花飞。一溪春水深无主，却被诗人载得归。
披图便欲醉秋光，映竹幽花似有香。昨日山中新酒熟，先生闲户作重阳。
杏花庭院暮寒多，酒醒其如客思何。绛蜡烧残犹觅句，不知春雨湿渔蓑。
干密花疏更作丛，深林空谷自春风。王孙去后多芳草，零落馀香茧纸中。
雨细珊瑚晚未乾，秋声一叶满西阑。何人手把青鸾尾，扫退浮云看广寒。
晚凉何处听秋声，脩竹千竿翠绕扃。自起开窗看微月，风萤撩乱一池星。
晓起惊看雪拥门，地炉火煖自添春。交游岁晚俱零落，谁复扁舟访故人。
路傍双石立崔嵬，曾见游人几往来。想得当年全盛日，好山横处尽楼台。
只见星帘挂月钩，银河依旧隔牵牛。遥怜玉雪佳儿女，泪满西风乞巧楼。
东篱遥见喜悠然，况在风烟咫尺间。满劝银杯留客醉，夕阳佳处鸟飞还。
故人不见意何如，流水孤村处士庐。犹记去年霜橘熟，分甘曾得寄来书。
我梦方酣子遽醒，绝弦可复要人听。梨花寒食东风恶，泪尽重山宿草青。
欲去仍为一日留，玉堂中夜有词头。归鞍晓逐南飞雁，犹及西山半夜秋。
病过春光两月程，几番风雨几番晴。不知开到何花树，今日才闻燕子声。
江上春风留客舟，鸟啼花落水空流。劝君更尽一杯酒，与尔同消万古愁。
对簇鳌山十万人，皇都今夕几分春。六街三市浑如昼，寄语金吾莫夜巡。
雪深连月与檐齐，谁把新吟向客题。一字成时笔如铁，不如载酒画楼西。
谁云有分不关情，沦谪千年为底名。消得权儿羊浣布，诗中唯数玉溪生。
野水浮来半落红，不须惆怅怨东风。春归毕竟归何处，还在溪光柳影中。
老来无事干怀抱，竹榻高眠石枕斜。梦里不知谁是我，觉来新月到梅花。
西望家山咫尺间，白头多病不知还。中书三入成何事，画里相看亦厚颜。
傍溪草舍隔林中，望际云山翠几重。长忆雨馀閒信马，轻鞭遥指两三峰。
来时垂叶嫩青青，归去西风又飘零。愿得侬身长似柳，年年天上作飞星。
人到中年畏别离，况逢多病转相思。夜深风雨满高竹，自起挑灯读寄诗。
晴梢初放叶可数，新粉才消露未乾。太似美人无俗韵，清风徐洒碧琅玕。
隔水山高青隐日，傍溪古树绿藏云。閒翁自有閒游伴，更爱溪鸥閒作群。
小艇无人载绿阴，白鸥门外笋成林。不知多少山中雨，染得一江春雨深。
梦隔梨云逗晓天，苔枝浮翠逗春寒。不嫌玉质笼轻素，留与诗人冷澹看。
依稀残雪浸寒波，桃李漫山奈俗何？潇洒最宜三二点，好花清影不须多。
西风吹老宾根霜，几度青山送夕阳。回首渊明今已矣，黄花犹带晋时香。
东风吹梦返湖山，玉减香消怨夜寒。毕竟明年又相见，早将春信报平安。
席庐清昼列千袍，射策词场百战劳。明日京华春榜揭，蓬莱天近五云高。
傍路依山到处生，只因樵牧惯相轻。若教尘俗如桃李，未必梅花肯作兄。
照水疏花冰有晕，横窗瘦影玉无痕。孤山月冷黄昏后，拄杖曾敲处士门。
双舟来往奈愁何，日日溪中听棹歌。溪水西流流不断，海门东去作风波。
繁华渐觉枝头少，冷蝶寒蜂尽不来。寄语春风莫相妒，明年还我最先开。
草香云暖雨初晴，对竹敲诗坐小亭。昼永人閒啼鸟静，花飞无语春冥冥。
空林有影连山远，流水无声带雁寒。自是渔樵真乐处，不知图屋与谁看。
湖上鸳鸯相对飞，春寒著人郎未归。莫捲珠帘看行路，杨花撩乱扑人衣。
一山未尽一山登，百里全无一里平。疑是老僧遥指处，只堪图画不堪行。
送子江头水亦悲，更能随我定何时？垂杨但为秋来瘦，不为秋来有别离。
忆君无日不沾衣，政似春山蜀子规。为是为非人莫问，只应残月晓星知。
两院东风飘紫霞。天香飞落上林花。恩疏不见龙舆过，望断长门日又斜。
客里惜春春又暮，无数花落绿阴生。一片溪云将雨过，几声山鸟隔烟鸣。
灵仙飞化事难言，驴背春风度市门。不到人间今已久，多应醉卧古藤根。
尘埃困人恒作恶，开卷惊看雪满楼。安得眼前有此屋，仍呼陶谢与同游。
病怯春寒睡起迟，雨声一夜涨清池。梅花吹落无人管，却似阶前雪舞时。
昨日相逢今日离，东风回首日迟迟。春深应有梅花在，别后何妨寄一枝。
从教入禅今古有，从禅入教古今无。一心三观门虽别，水满千江月自孤。
半清半和白昼长，似无似有绿阴香。儿童刻竹记新笋，一夜风吹一尺强。
西湖湖上水如天，狂客长吟夜不眠。骑鹤归来清兴好，梅花无影月娟娟。
江上十月风日好，小桃欲开春可怜。绝胜龙沙三尺雪，雕弓射雁拂庐前。
客路寻常怨别离，况逢秋色倍堪悲。一封书到千山暮，正是思君独坐时。
泛湖浮海两如何，满地悲风起白波。争似乘槎随博望，玉绳光里看山河。
莫道花开便是春，莫言沙涨即成津。南风过了东风起，愁杀江头待渡人。
六月栽禾未是迟，死中求活是高棋。夕阳若有回头照，遮莫黄昏一饷时。
天地有情俱是感，兔蟾应自念婵娟。分明照见山河影，一岁无如此月圆。
几日春残不在家，阶前开遍粉团花。再看又是明年事，酒滴东风惜岁华。
柳风草露欲沾衣，又是宫中上直时。好把桃花都折尽，免教吹作落红飞。
凝烟芳草入疏帘，过雨闲花点涧泉。正是清明时节近，鹧鸪啼过夕阳天。
蝶懒莺慵燕语衰，红羞绿怨湿难开。晴窗误听山禽乐，又是鸣鸠唤雨来。
春风绿尽江南草，夜雨红销树底花。独立斜阳多少恨，长空捲散暮天霞。
清比梅花带雪孤，吟腰瘦减十围粗。约君净扫南山石，共坐云边话有无。
日移花影转帘西，风撼松阴落研池。好鸟不鸣芳昼寂，午窗清梦醒来时。
城郭依前岁月非，巢空云冷影相依。长松月落天风远，时向青山尽处飞。
落花庭院晚风轻，芳草池塘夜雨晴。独步独吟消白日，闲愁闲闷过清明。
误将鹦鹉教诗成，每到人来唤姓名。从此西园踪迹少，万丝烟柳锁春晴。
相逢之处月婵娟，愿托襟期共百年。谙尽人间离别苦，始知月自不长圆。
山高结茅不厌低，山下如今路已迷。新月夕阳都不管，晚来愁绝数峰西。
野老留人不肯住，半醉扶筇入山去。天风吹上黄金台，放笔纵横写长句。
霜华著树成秋蕊，树头栖乌惊夜起。起向幽闺啼数声，闺中美人泣到明。
江阁雨晴三尺水，野桥人渡数家村。眼前如此秋光好，自笑先生懒出门。
树折云梢浪拍窗，老渔齐放钓船双。不愁江上风波险，平地风波险似江。
春雨霏霏映茅屋，空庭无人芳草绿。相思何故不成眠，一夜南风笋成竹。
秋树连云日色残，晚风初定绿波閒。方壶老去空能画，不见长江雨后山。
老树晴云半有无，雨馀秋色满江湖。扁舟也欲投簪去，何处青山似画图。
清池老树落花稀，雪满仙岩独鹤归。十二楼台天似水，空香散作白云飞。
竹边僧舍柳边池，谁道秋风此别离。今夕扁舟闻雁处，一灯应读卷中诗。
草草重阳去不知，今朝始见菊花枝。莫言篱落秋风老，但得来看未是迟。
自喜吟身得自由，长寻酒伴与诗俦。閒云流水平生意，何处山中不可留。
洞庭秋尽水增波，光动珊瑚碧树柯。夜半仙人骑紫凤，满天清影月明多。
□渚环洲隐钓篷，寒藤古木落秋风。十年闭户空山□，忽忆江湖似梦中。
天寒游子客衣单，梦绕家林到夜阑。应是吾亲念儿切，倚门日日望归鞍。
水边楼馆绝纤埃，高捲湘帘碧嶂开。一点飞蟾破秋色，清光先入座间来。
官閒日日逐樵苏，心寄浮云乐有馀。谷口归来身未倦，下帘细读买臣书。
烟雨空濛远树齐，人家树底自成蹊。只因二月吴松尾，渚际维舟听竹鸡。
失群寒雁声可怜，夜半单飞在月边。无奈人心复有忆，今暝将渠俱不眠。
一点春山一点愁，一丝暮雨一声鸠。病中况更缘诗苦，夜去可堪无酒休。
春朝湖上风兼雨，世事如花落又开。退省闭门真乐处，闲云终日去还来。
图上华夷能尽记，未始经行一步地。博闻强识总周知，心不能行亦如是。
芙蓉花发满江红，尽道芙蓉胜妾容。昨日妾从堤上过，如何人不看芙蓉。
将到穷冬寂寞乡，谁知花事未渠央。最怜剪蜡翻新样，却笑烧铅作素妆。
故园一别换年华，客里看花更忆花。昨夜西窗无限月，伴人春瘦一枝斜。
萧条古寺僧何处，痴坐方床午漏长。怪我溪山惯来往，不惟鱼鸟解相忘。
霜拂金鞍玉坠腰，邻鸡催唤紫宸朝。争如林下饱清梦，残月半窗松影摇。
苍颜白发王官谷，绿幕黄帘六馆生。阅世旧嗟身偃蹇，怀人新有泪纵横。
去年曾醉海棠丛，闻说新枝发旧红。昨夜梦回花下饮，不知身在玉堂中。
江南秋色满梧桐，回首青山万事空。怕见镜中新白发，长将破帽裹西风。
一生自守至如此，惟道外皆非所亲。顾己通塞尽有命，是身可忍求因人。
不奈梅花尔许愁，天寒孤倚夕阳楼。近城鸥鹭逢人惯，肯与渔蓑共钓舟。
约住山云倚断栏，云如秋薄与山环。为山醉矣无山句，山不负予予负山。
明日琼幡绕鬓飞，土牛才出草痕肥。送寒正不关渠事，雪不来时未肯归。
疏花不受世间寒，得圣之清自可餐。今日湖山人已朽，何如茅屋雪中看。
雷斧何年翠凿成，老龙吟苦雪涛惊。霜晴未用为霖在，留与春蓑作太平。
云深只以竹为墙，新雨才乾径草长。野鹤已随溪客远，一方玄玉带诗香。
酒不能多诗又尘，栏干月午奈何春。天寒莫到海棠瘦，一夜东风吹倒人。
卷中未有好诗看，草满池塘梦已阑。客又不来春又暮，一帘新雨杏花残。
山中寒尽不知年，只道梅花欲雪天。未到五更春已动，乾坤生意本无边。
今年不上一竿竹，渠岂于人亦世情。风雨尚馀千个在，结巢吾欲听秋声。
自织春蓑学治田，山寒辛苦不逢年。摩挲此腹何时饱，黄犊夕阳相对眠。
溪云莫怪尘埃面，更与青山把一杯。未省此诗容写否，闻渠曾识谪仙来。
跨鹤曾来不记年，洞中流水绿依然。紫箫吹彻无人见，万里西风月满天。
偶宿天台白石房，夜深清话月移光。宦游难作重来约，一枕泉声老不忘。
宜月宜风还宜雪，烟雨冥濛景更宜。说与客来休剥啄，先生长是倚阑时。
可耐幽花发较迟，殷勤为倩晓风吹。朝来策杖探消息，香处初开一两枝。
晚来天意欲晴寒，幽鸟争春到舌端。诗骨自怜山样瘦，酒肠君似海能宽。
动容俱见古人情，千里归来得我惊。七载何曾有离别，水中明月本相亲。
叩几悲歌涕满襟，圣贤千古我如今。冻琴弦断灯青晕，谁会男儿半夜心。
何须别子始沾衣，久有江南去梦飞。为语青山幸相望，壮夫终不白头归。
独对寒灯客梦孤，数声征雁下平芜。古今多少难言事，笑指梅花解语无。
春愁如织雨如麻，倦倚吟窗拾落花。坐不忍眠心似醉，悠悠身世在天涯。
急景易如流水去，浮名终与白云空。何如几曲秋溪上，醉泛一舟烟雨中。
健席高樯送病身，乱山荒陇障归津。应须一曲千回首，西去论心更几人。
冥冥江雨湿黄昏，天入沧洲漫不分。北涧欲通南涧水，南山正绕北山云。
主人将去菊初栽，落尽黄花去却回。到得明年官又满，不知谁见此花开。
天雨萧萧滞茅屋，冷猿秋雁不胜悲。床床屋漏无乾处，独立苍茫自咏诗。
水南水北重重柳，山后山前处处梅。未即此身随物化，年年长趁此时来。
山林投老倦纷纷，独卧看云却忆君。云尚无心能出岫，不应君更懒于云。
雪乾云净见遥岑，南陌芳菲复可寻。换得千颦为一笑，春风吹柳万黄金。
散策东冈亦已劳，横塘西转有亭皋。絮飞度屋何许柳，花落填沟无数桃。
雨涨泥痕卒未乾，断桥无策济归鞍。山灵有意留侬住，不作寻常俗驾看。
十月潇湘尽放梅，南枝仍避北枝开。客愁无奈春消息，肠断江南驿使来。
岭松岁古欲无根，水石秋深未有痕。无限好山将不去，又依帆影过前村。
山南山北异阴晴，雨脚垂垂日脚明。落尽桃花春事退，柔桑深处一鸠鸣。
日堕西山烟水昏，寂寥鸡犬数家村。沧洲归鹭客停棹，古寺疏钟人掩门。
傍檐古木绿阴阴，下有清溪可洗心。燕坐红尘飞不到，何须风过一披襟。
见说前村破雪开，我来雪影浸苍苔。平生不识春风面，却道春从花底来。
望湖亭外半青山，跨水修梁影亦寒。待伴痕边分草色，鹤惊碎玉啄阑干。
闲写新诗十数篇，晓来铺向竹窗前。无端燕子欺人睡，故落春泥污綵笺。
春浓已伴客愁浓，门掩雨馀江上峰。莫道夕阳无一事，远颦眉黛更千重。
山空寺古紫苔侵，更喜渔樵不见寻。坐对秋阴晚萧瑟，风吹败叶入廊深。
越上湖山何绝奇，昔闻寻胜宁遐遗。烟波无忆旧吟醉，方是致君尧舜时。
不收石上著残棋，山月无声鹤睡时。落叶打窗霜满屋，有僧吟得夜寒诗。
拾翠车閒辇路尘，山南山北杜鹃春。谁家庭院东风里，飞出桃花不见人。
隔溪云薄雨飘萧，欲采荷花不见桥。钗卜无凭芳信杳，酸风空度凤台箫。
雨馀溪涨急机舂，缘岸人家柳弄风。路转源深行步缓，青山映水野桃红。
柳还飞絮春馀几，幸有清樽可共持。今我未眠卿莫去，古人皆饮子休辞。
定是司花怯晓寒，花枝围处密萦蟠。草针柳线藏真巧，莫作寻常倚市看。
万斛秋愁强自宽，夜深风露伴孤寒。可怜万里长空月，只得窗前一片看。
雁自飞飞水自流，西风不寄小银钩。斜阳何处横孤簟，十二阑干一样愁。
保社荒寒欠主盟，此君却解以诗鸣。风窗满耳吟秋句，比似侬诗渠更清。
玉攒碎叶尘难染，露湿香心粉自匀。一夜小园开似雪，清香自是药中珍。
银为须翅粉为肌，驱役春风不解肥。桃李上林无分到，可怜却傍菜花飞。
壁间吟不待秋时，吟苦中宵动客悲。劝汝不须催妇织，家家五月卖新丝。
十里沧浪绝岸遥，幽人行处有谁招。幸无车马妨来往，买断寒蔬取意挑。
秋旱兼春处处祈，微茫欲雨又还非。汝行恰值此时别，不到为霖不肯归。
草软波清沙径微，手携筇竹著深衣。白鸥不信忘机久，见我犹穿岸柳飞。
洛阳春日最繁华，红绿阴中十万家。谁道群花如锦绣，人将锦绣学群花。
穷泉纤骨已成尘，幽草闲花二十春。昔日相逢犹是梦，今宵梦里更非真。
道人心与物俱化，对景无思诗自成。诗句自然明造化，诗成造化寂无声。
风吹万木醒栖鹊，月落西山啼断猿。云捲翠微深处寺，一声钟落碧岩前。
一番桃李又春风，送古迎今事不穷。南北故人鸿去外，东西野渡雪晴中。
竹也多年管风月，凤兮几夜宿云烟。林间有客吹箫去，竹化成龙凤入天。
亭前绿密玉成丛，凤宿枝头烟雨空。箫管一声人未寝，满林明月浸清风。
日射新苔铸绿钱，山耸花屏草刺毡。剩把苔钱买风月，山屏低拥草毡眠。
弃儒为见儒多误，学道缘吾道化贤。且把功名权架阁，抱琴随我去修仙。
西山和影浸空江，落木无烟带夕阳。立尽阑干秋思远，风鸦云雁两三行。
城东韩李城南赵，欲往从之道阻长。与我诗盟烦借问，角弓永好愿无忘。
风流谁自谢家安，不爱苍生只爱闲。今日云孙仍不恶，一间茅屋尚东山。
饭了呼童叠石门，雨馀幽事不胜繁。花残不用深惆怅，梧竹新阴又满园。
病眼亡聊祇强回，道人得得供新梅。谷寒未必春先到，几夜冰蟾照得开。
我车南，君车北，相逢总是天涯客。拥炉谈笑一灯残，出门风雨千山隔。
冻云垂垂雪欲落，雨涩风悭如此寒。分折南枝与君著，老夫自要北枝看。
赋繁台雪云将暮，歌后庭花月未残。客至苑皆琼作树，宾来并用玉为栏。
几载庭空雀可罗，朝来忽有客相过。似知老子条冰进，不道先生鬓雪多。
岁岁春风花覆墙，摘来红实亦甘香。当时若种瑶池本，却恐河清未得尝。
十载江湖寄此身，足香惯踏软红尘。梦回一笑知何有，稳卧家山寂寞滨。
翠实堆盘对绿樽，清香尚想月黄昏。主人合试调羹手，病叟难忘止渴恩。
何处吹来笛一声，长空如水浸江城。中秋有月云偏妒，底事今宵放得明。
锦笺牙轴白云词，君外知音更有谁。一榻何时对风雨，与君联臂话相思。
十年南国叹徘徊，一片乡心拨不开。应是西湖花柳问，风流何事未归来。
蛾眉对歌舞凉伊，舞身还逐歌声齐。捲花万段忽进酒，斗高蝴蝶飞来低。
落红庭院绿池塘，语燕啼莺亦可伤。霁柳吹花春已老，暝槐成幄日初长。
问途快阁得宽恩，舟转风移日未昏。山月相忘期度岁，别怀祗觉暗销魂。
长怜花月不相谋，月满花开得更休。待倚高楼吹铁笛，为君极意作吟秋。
一时人物到如今，人望先生日已深。愿以苍生置怀抱，勿因空谷有遐心。
童寒鹤冷雪霏霏，正是先生得句时。一段孤清图不尽，梅花从此厌人诗。
定王米换长安土，北望长安日几回。更有筑台归未得，凭高却望定王台。
紫陌寻春日日过，杨花无主奈春何。倾城压酒娇无力，醉里相扶踏踏歌。
不见孤山处士星，西湖风月为谁清。当时寂寞冰霜下，两句诗成万古名。
倦对飘零满径花，静闻春水闹鸣蛙。故人何处草空碧，撩乱寸心天一涯。
对景如何可遣怀，与谁江上共诗裁。江长景好是难尽，每自临风愧乏才。
梦回酒醒春愁怯，宝鸭烟销香未歇。薄衾无奈五更寒，杜鹃叫落西楼月。
来往人传客寝安，问渠何事驻征鞍。只应门外千山好，能使胸中百念宽。
春风一梦收桃李，双燕不知愁绝时。卧向蓬窗饱听雨，无人识此是新诗。
云卧双峰祇对亭，黄尘萦拂玉梅惊。春风一棹归来早，谁作窗间拥鼻声。
雨前雨后山俱好，江瘦江肥水尽佳。一见论心无久近，休言眼底各天涯。
云绕前冈水绕村，忽惊空谷有佳人。天寒日暮吹香去，尽是冰霜不是春。
采莲时节懒匀妆，日到波心拨棹忙。莫向荷花深处去，荷花深处有鸳鸯。
玉钗风断扇云深，砌冷帘空月易沉。流水落花无处问，一年春事一年心。
与君同出已多时，费尽囊金典尽衣。只待春江烟浪暖，小舟先趁白鸥归。
何必逢人尽说贫，自来求己胜求人。梅花落尽青山远，深掩柴门过一春。
宿粉栖香乐最深，暂依芳草避春禽。晚来风起还无定，舞入梨花何处寻。
马家公子好楼台，凿破青山碧沼开。啼鸟不知人事变，数声犹傍水边来。
定是凭高易得愁，客怀牢落怕登楼。不知昨夜梧桐雨，添得阑干几许秋。
不见湖山两阅冬，相思千里梦魂通。今宵烛下匆匆看，犹恐归来似梦中。
平林环翠如山立，野水涵空似镜开。道上人家多美竹，欲行未去更徘徊。
清愁幽恨不禁春，寂寞池塘雪意昏。寄语高楼莫吹笛，夜寒留取伴龙孙。
褐衣怀玉未全贫，况有梅花作好春。丽句与花相映发，总输天上谪仙人。
二年两度到蛾眉，今日还来话别离。所恨行人难久住，酒阑不见月明时。
与君有约看梅花，准拟尊前共笑歌。花已飘零君不至，夕阳芳草奈愁何。
记得来时上此亭，亭荒有景亦徒清。如今亭与景俱胜，水倍秀兮山倍明。
登临祇待此楼成，要与邦人乐太平。甫及楼成余已去，匆匆一眺但凝情。
师与予心总爱山，从来已许伴予閒。若为一出俄经月，却恋尘凡未肯还。
江上经行四十秋，今朝始得驻扁舟。老夫宁复重来日，欲去殷勤更少留。
人生何用苦多忧，无日无时可宴游。但使此心忘系累，凉天佳月即中秋。
素肌香骨水为寒，曲树斜枝木作酸。百匝绕花看未足，庭空参斗夜阑干。
日薄霜清水见沙，水边偶到野人家。满阶风叶浑慵扫，为爱深红似落花。
君嫌无伴懒看花，我向花时更忆家。欲趁芙蓉同一醉，秋江好为送归槎。
秋光漠漠草青青，日落江流雁下汀。世路风波今始半，为余遥谢草堂灵。
百里桑麻雨露同，溪山无地不春风。东风若问春来处，尽在门前桃李中。
红骑翩翩小绣旗，苑中秋雁恰来时。何妨十日方归内，料得千官总不知。
月驭初明露掌西，翩翩犹伴夜乌啼。驾巢树冷空三匝，却是鸣鸠得稳栖。
吹菊佳辰念物华，颜生不饭重咨嗟。故园旧种犹存否，露损风摇著几花。
帝梧春早二鸾飞，羁羽孤翻得树迟。今日并巢阿阁畔，依然同识旧栖枝。
戏马佳辰菊未黄，有人惆怅独持觞。心知不作匆匆意，故欲凌寒报早霜。
前溪夜雨锦张红，坠萼残英绕暗丛。已与吹开复吹谢，无情毕竟是春风。
凭高徙倚不成下，把酒直送斜阳曛。遮回西北望乡眼，遭个亭亭车盖云。
富贵要之不可求，求之无不反招尤。何如且只从吾好，他若来时不自由。
喧喧野县自笙歌，风卷高云天似波。谁谓楼前明月好，月明多处客愁多。
东风吹雨夜侵阶，楼角长烟晓未开。何事旧时愁意绪，一番春至一番来。
投老殷勤向物华，风前犹欲拾馀花。更将梦逐残红去，遍入长安百万家。
夜来风雨掠馀春，晏起萧条一病身。三月长安泥浩浩，懒随车马作游人。
留滞招提未是归，卧闻秋雨响疏篱。何当粗息飘萍恨，却诵僧窗听雨诗。
天低芳草接浮云，万柳含烟翠不分。燕子归时花遍落，暮云和雨入黄昏。
槐叶青青染不如，护巢鸦语有新雏。萧萧晚雨窗鸣急，卧稳藜床玉枕书。
断涧横桥卧古槎，晚鸡鸣处有人家。山头月出疏钟断，江上风高落雁斜。
晓起山鸦噪作团，西园霜木倚空寒。风高断雁呼前伴，雨止归云赴旧山。
朱楼帘捲见天涯，倦客倚栏何所思。新月无情明复落，清箫有恨歇还吹。
城西古地昔同游，望月思家相对愁。明月秋来应更好，何人看月又悲秋。
青春已属明年事，昼漏初知夏景长。日日南风笋成竹，残红虽有不成妆。
便使柳肥终解舞，莫惊梅瘦为含酸。因风自袅还成态，与雪争妍却要寒。
古寺人閒僧掩扉，客来下马解尘衣。双松带月风蝉噪，古阁鸣钟夕鸟归。
带水依城一径微，出城桃杏雨来枝。最怜杨柳身无力，付与春风自在吹。
风吹春日下南山，尚有轻冰结暮滩。何事鸳鸯故相守，清溪不怕夜栖寒。
今年古寺摘芙蓉，憔悴真成泽畔翁。聊把一枝閒照酒，明年何处对霜红。
越衫罗薄逆新凉，扇剪青绡秋水光。花前一把罗敷手，直到花残襟袖香。
师似浮云触处闲，倦飞知我未能还。林泉会有相逢日，风月应须乞半山。
犀绕鱼悬事已非，水光犹自湿云衣。山中几日浑无雨，一夜溪痕又减围。
欲访真仙小有天，路穷崖绝俯灵泉。相君聊试济川手，翳凤骖鸾尽有缘。
青山四面拥江城，暮角声中淡月明。自倚阑干生白发，无心行乐趁春晴。
想得经行与客俱，身强宁复要人扶。晚来山色应难尽，十里青苍看有无。
早来雪意遮空碧，晚喜晴霞散绮红。便可悬知明旦事，一轮明月快哉风。
公今卧护足从容，岂有扁舟欲便东。少待政成归帝所，此邦还在化钧中。
律回岁晚冰霜少，春到人间草木知。便觉眼前生意满，东风吹水绿差差。
孤山风味梅花句，先落人閒万古香。应笑老夫无一语，千回寂寞绕花傍。
一枝寒艳映窗光，蕊气侵衣断客肠。汉上水边千万树，春来何地着清香。
曾向花间醉玉卮，今年花发去年枝。君恩不赐泥封诏，春物翻成满地悲。
细看孤标迎腊瘦，争如繁艳遇春酣。古来节士功名薄，剩欲裁诗问水南。
因病经旬不赋诗，无诗病思转难支。今朝诗句未成了，已觉全无病可医。
欢意千年孰与齐，恰如稚子候门时。八旬半载争多少，匹似渊明已较迟。
才晴便是看花时，自看何如与客期。亦有数篇花下句，苦无风味怕人知。
狗盗鸡鸣却遇知，可怜真士不逢时。诗书若作空言看，凤至鸾游孰致之。
老僧分袂倏三年，犹记芳池跃翠泉。新叠两山都未识，北堂引看更东偏。
低阴漠漠水漫漫，杨柳如丝不忍看。见说山前风更恶，杏花无处避春寒。
痛忆梅开易得残，既残憔悴不堪看。年年长被清香误，争似闲栽竹数竿。
夜雨翻盆晓未停，看山两眼几时青。不知溪面添多少，水满方池涨绿萍。
笋舆行处及春回，石里横斜亦见梅。路细山长愁欲绝，可怜一笑向人开。
酒染凝脂密染香，一枝聊发次公狂。小楼准拟来仙驭，明日红云绕树芳。
镜中白发负长缨，一钓连鳌我不能。剩种长竿绕溪绿，得鱼君看积如陵。
花残爱日惟愁尽，病渴逢觞却厌多。不分闲中觉春老，强搜诗句逐阴何。
却暑回飙入暮林，衰蝉无力尚微吟。不须更问秋多少，著蕊黄花已可簪。
病眼看花似梦中，可堪红紫半成空。一年三月春馀几，枕上那闻昨夜风。
一水萦回两岸鸥，翩翩无数近行舟。十年不见浑如旧，有意随人天际浮。
剥啄君来破郁陶，解包相对煮溪毛。一坡脩竹无穷意，可但灵云只见桃。
我被梅花恼几年，梅花才发便诗颠。月明绕却梅花树，直入梅花影里眠。
渐老花羞人不羞，枉因风雨结春愁。意行忽欲江东去，锦帐三分半未收。
乔木岂能忘故国，结茅聊复纪新亭。此君玉立傍无友，犹有幽禽静可听。
低云不断风仍急，细雨无声晚更稠。千里思君常在眼，黄昏天意自春愁。
风静高标埋暗雾，月明孤影落澄波。狂心拟逐游童上，无奈春醪足困何。
老子平生百不足，庵成那管食无肉。终朝闭户只读书，四面开窗都见竹。
夕阳有意为人留，斜映寒江著小舟。远目遥岑无限意，不须萧瑟赋悲秋。
今年春事底匆匆，雨急风颠恼得侬。不见一林如许笋，犹嫌三日向来风。
出门著雨不能归，借得青蓑著片时。春染万花知了未，云偷千嶂忽何之。
脱巾枕手仰哦诗，醉上诸滩总不知。回看他船上滩苦，方知它看我船时。
却忆归舟是去年，上滩浑似上青天。诸滩知我怀馀怨，急送秋风下水船。
梅花不是雪家仙，雪里如何不怕寒。冻脱龙髯冰却海，千花试与斗来看。
春从底处领云来，日日山头絮作堆。恋著好峰那肯去，欲开犹绕两三回。
可堪衰病两相缠，更苦悬车尚五年。羡杀雨中山上水，留它不住竟归田。
贺老如何尾从班，真官也作借官看。君恩至重无真假，赐酒何曾味两般。
一日江行百折中，回头犹见夜来峰。好山十里都如画，更与横排一径松。
乾风无那湿云何，吹不能开只助他。野水落溪生蟹眼，一番过了一番多。
春来已自两旬馀，欲借春看未见渠。烟树隔湖三十里，寒梢依旧向人疏。
南人方理北归舟，北地风来便作愁。不道北船等多日，北风不作不成休。
南游端为看山来，过眼匆匆首屡回。不是阻风船不进，何缘看尽万崔嵬。
霜馀雪后夜无风，人在灯前梅影中。玉作寒蔬冰作酒，诗人犹自怨天穷。
竹间露重午方乾，松里云深夏亦寒。只道一溪无十里，为谁百屈更千盘。
胆样银瓶玉样梅，北枝折得未全开。为怜落莫空山里，唤入诗人几案来。
云欲开时又不开，问天觅阵好风催。雨无多落泥偏滑，溪不胜深岸故颓。
添尽红炉著尽衣，一杯方觉暖如痴。人言霜后寒无奈，春在瓮中渠不知。
梅不嫌疏杏要繁，主人何忍折令残。也知雨意将无恶，为勒芳菲故故寒。
清明未到未和柔，过了清明春又休。烛下看花遍有思，醉中听雨也无愁。
竹深草长绿冥冥，有路如无又断行。风亦恐吾愁寺远，殷勤隔雨送钟声。
不教老子略眉开，夏热未除秋热来。一夜凉风吹欲尽，半轮晓日唤将回。
江山有约未应疏，浪自忙中白却须。我昔属官今属我，子能略伴瘦藤无。
雨歇林间凉自生，风穿径里晓逾清。意行偶到无人处，惊起山禽我亦惊。
春有儿孙夏有朋，月中寒影雨中声。腊晴销尽一园雪，为底林间雪不晴。
带雪虽奇祗粉妆，酣晴别是好风光。却缘白日青天里，照得花明暖得香。
暮风似箭复如刀，落照那能暖客袍。天远地平城更阔，千寻玉塔尺来高。
老子平生不解愁，花开酒熟万缘休。更教不为黄花醉，枉却今年一片秋。
古树何年涧底生，只今已与岭般平。千梢万叶无重数，一一分明报雨声。
旧不悲秋只爱秋，风中吹笛月中楼。如今秋色浑如旧，欲不悲秋不自由。
千山底里著楼台，半夜松风万壑哀。晓起巡檐看题壁，雨声一片隔林来。
政是行人肠断时，子规得得向人啼。若能泪得居人脸，始信春愁总为伊。
江氛海雾暗前村，四望秋空一白云。忽有数峰云上出，好山何故总无根。
盈科日进几时休，到海方能止众流。只恐达多狂未歇，坐驰还爱镜中头。
冰肌玉骨真遗妍，粉作妒云黛作烟。知有香魂埋不得，夜深岩底月中仙。
甲光如水戟如霜，御酒杯浮菊半黄。东日西风满天仗，箫韶一部奏清商。
十年袖里梅花句，梦绕江南烟雨村。今日相看更愁绝，天低云淡月黄昏。
瘴雨蛮烟道路赊，囊书匣剑是生涯。海山佳处能相忆，好寄新诗雁字斜。
晓窗生白已莺啼，啼在宫花第几枝。烟断兽炉香未绝，曲房朱户梦回时。
猿惊鹤怨不知处，虎据龙蟠空见山。芳草路随流水远，老僧心共白云闲。
一层山只一溪斜，偃卧东风恋日华。莫把江行生旅思，他年忆此胜还家。
鸦声欲断雉声起，柳眼已青桑眼黄。故乡春事正如许，春事只缘思故乡。
练水至清无浅深，使君何日再登临。请看江上千株柳，尽是君民离别心。
江南儿女尚多情，为爱芳晨载酒行。幸自不知惆怅事，鸟啼花落是清明。
山蹊黄叶从过满，石案苍苔不用除。坛上古松岩畔竹，切须留伴老僧居。
篱阴双蝶趁春晖，轻展新黄试舞衣。点草扑花如得意，因何相逐背人飞。
白头何计是生涯，日日樽前卧落花。绿满池塘无一梦，夜来风雨过谁家。
原思非病贫何患，回也虽贫乐有加。岁晚与谁同此味，梅花深处是君家。
芳草莫寻游处迹，好花空认折残枝。啼莺似怨归何速，舞蝶应怜出太迟。
三边兵隙果谁开，尽道秋高战马来。宗祀告成无一事，小臣欣睹带花回。
与君同气不同家，今度书迟望眼赊。遇物却思高姓似，江头行坐看芦花。
舟阁山横水见沙，黄尘为客鬓初华。江春寂寂归无计，一树临风落杏花。
等观非白亦非红，开落那知色自空。落叶成阴花又子，几将心事托东风。
来车去马拜纷纷，岁岁年年不惮烦。拜得老人山上去，一番儿女各当门。
人生何者遽宜休，如此诗书未白头。舍棹灯明烟雨里，居人那识在原愁。
眼昏烛暗细行斜，考阅精强外已誇。明日失杯君莫怪，早知安足不成蛇。
嗟予与子久离群，耳冷心灰百不闻。若对青山谈世事，当须举白便浮君。
岩垂匹练千丝落，雷起双龙万物春。此水此茶俱第一，共成三绝鉴中人。
退笔如山未足珍，读书万卷始通神。君家自有元和脚，莫厌家鸡更问人。
新第谁来作并邻，旧官宁复忆星辰。请君置酒吾当贺，知向江湖拜散人。
坏壁题诗已五年，故人风物两依然。定知来岁中秋月，又照先生枕曲眠。
莫笑官居如传舍，故应人世等浮云。百年父老知谁在，惟有双松识使君。
却从尘外望尘中，无限楼台烟雨濛。山水照人迷向背，只寻孤塔认西东。
窗摇细浪鱼吹日，手弄黄花蝶透衣。不觉春风吹酒醒，空教明月照人归。
山人昔与云俱出，俗驾今随水不回。赖我胸中有佳处，一樽时对画图开。
清风终日自开帘，凉月今宵肯挂檐。琴里若能知贺若，诗中定合爱陶潜。
羞云敛惨伤春暮，细缕诗成织意深。头畔枕屏山掩恨，日昏尘暗玉窗琴。
直视无前气吐虹，五湖三岛在胸中。相逢莫怪不相揖，只见山僧不见公。
昨梦春风花满枝，是花到眼是新诗。如今梦断春无迹，不记题诗付与谁。
见说仙人此避秦，爱随流水一溪云。花开花落无寻处，彷佛吹箫月夜闻。
羞见梅花照客身，梅花长好客长贫。江天摇落年华晚，何处青山有故人。
三王之世正如秋，权重权轻事有由。深谷为陵岸为谷，陵迁谷变不知休。
花前把酒花前醉，醉把花枝仍自歌。花见白头人莫笑，白头人见好花多。
阳行一，阴行二。一主天，二主地。天行六，地行四。四主形，六主气。
千岩万壑久青天，一钵新从淮上旋。昨日浮云今止水，谁知庵内更无边。
先生醉后即高歌，千古英雄奈我何。花底一壶天所破，不曾饮尽不曾多。
城南小陌又逢春，只见梅花不见人。玉骨久成泉下土，墨痕犹锁壁间尘。
春风催暖入园林，一片云生又作阴。留得梅花三日住，谁云造物本无心。
小市狂歌醉堕冠，南山山色跨牛看。放翁胸次谁能测，万里秋空未是宽。
道旁竹树露如倾，带睡悠悠十里行。晓色未分烟尚重，压城楼阁已峥嵘。
庆元丁巳春来晚，人日初过近上元。空对一樽三太息，无人为戴缕金幡。
世间鱼鸟各飞沉，茅屋青山无古今。毕竟替他愁不得，几人虚费一生心。
春晴闲过野僧家，邂逅诗人共晚茶。归见诸公问老子，为言满帽插梅花。
老去胸中百事真，同游无复白头新。鹊从熟后频分食，鹿渐驯来不避人。
雪前雪后梅初动，街北街南酒易赊。身健不妨随处醉，有家未必胜无家。
重重汗简拥衰翁，百里家山梦不通。病眼可令常寂寞，烦君为致数枝红。
声名本自不关身，富贵元知与祸邻。但恨平生闲不足，再来真作卧云人。
章老三年病方死，吴翁一夕呼不醒。独有此身顽似铁，倚门常看暮山青。
一双掠水燕来初，万点飞花社雨馀。辛苦成巢君勿笑，从来吾亦爱吾庐。
乍晴乍雨忽经旬，半醉半醒还过春。春卧不知庵外事，闲吟聊适梦中身。
吏来屡败哦诗兴，雨作常妨载酒行。忽见家家插杨柳，始知今日是清明。
西园雨打杏花稀，便面章台事已非。只恐无情堤上柳，又将风絮送春归。
烟波万顷镜湖秋，清啸虽闻不可求。自是世间知者少，山林何代乏巢由。
十里迢迢望碧鸡，一城晴雨不曾齐。今朝未得平安报，便恐飞红已作泥。
三日山中醉复醒，径归回首愧山灵。从今惜取观书眼，长看天西万叠青。
卷地东风吹钓船，石帆重到又经年。放翁夜半酒初解，落月衔山闻杜鹃。
身闲剩觉溪山好，心静尤知日月长。天下苍生未苏息，忧公遂与世相忘。
万瓦清霜夜漏残，小舟斜月过阑干。老来一事偏堪恨，好看梅时却怕寒。
东风吹雨恼游人，满路新泥换细尘。花睡柳眠春自懒，谁知我更懒于春。
飘飘鸾鹤杳难攀，万里东游海上山。应有世人遥稽首，紫箫馀调落云间。
小屏烟树远参差，吏散身闲与睡宜。谁似炉香念幽独，伴人直到梦回时。
何处轻黄双小蝶，翩翩与我共徘徊。绿阴芳草佳风月，不是花时也解来。
吾家学道今四世，世佩施真三住铭。一窗萝月照孤咏，万壑松风吹半醒。
客疾无根莫浪忧，今朝扫尽不容留。饭囊酒瓮非吾事，只贮千岩万壑秋。
残暑方炎忽痛摧，无情风雨亦奇哉。但嗟不为贫人计，未动秋砧雁已来。
多雨今秋水渺然，沟溪无处不通船。山回忽得烟村路，始信桃源是地仙。
天公赋与五湖秋，风月云烟处处留。损食一年犹可健，无诗三日却堪忧。
水边剥啄打门谁，满袖清风一纸诗。惊起放翁蝴蝶梦，半窗寒日欲斜时。
一声天边断雁哀，数蕊篱外蚤梅开。幽人耐冷倚门久，送月堕湖归去来。
千里空携一影来，白头更著乱蝉催。书生身世今如此，倚遍周家十二槐。
云起炉山久未移，功名不恨十年迟。日斜疏竹可窗影，正是幽人睡足时。
极目风烟尽一城，身闲无日不登亭。双明远与孤鸿没，绕郭一江罗带青。
近有平林远有山，先生无日不开颜。杜门有味心千古，何用浮名落世间。
三十年前识雅容，蹉跎人事各成翁。而今头白灯明里，有酒何妨一醉红。
花开时节趁柔金，冷露繁霜未许侵。况是天香无俗韵，一樽清赏有知音。
问春何事苦晴悭，春意惜花留嫩寒。共到花前细商略，精神最好雨中看。
东西楼阁与云齐，天际孤烟认恶溪。记得幽人旧吟处，独游亭在野桥西。
一帆高挂出红尘，万仞长歌入紫云。莫道游仙别无侣，玉清冠盖许同群。
一梦人间四十年，只应炊灶固依然。两官不办一丘费，五字虚随万里船。
秋来为客意何如，千里山河信不疏。昔日老人今则少，不妨红叶闭门书。
东风作恶不成寒，野水穿沙自作滩。细草无端留客卧，繁枝有意待人看。
才随年尽不重奇，每愧诸郎索近诗。旋作七言供一笑，自痴那得使人痴。
我与兹山是故人，十年相别意弥真。如何咫尺迷风雨，刚道情亲却不亲。
连雨昏濛隐月痕，月边新蕊故应存。春风日夜来无限，欺得陶家半掩门。
小阁峥嵘山四傍，清溪来作九霞觞。我来细酌看山色，山色长佳为不忙。
一涧萦纡与洞深，长年金石孔堂音。此身无计巢云壑，归去蓬窗只此心。
朝辞岩禁暮荒城，底是人间辱与荣。料得胸中无点累，每于夜半省钟声。
君怜我已是衰翁，乞与长身小圃中。不待儿童须远井，眼前双紫烂薰风。
巧石排成五总龟，人间无事不前知。如今已自灵于物，还记泥中曳尾时。
日夜云间喷薄鸣，玉龙千尺绕山行。漏天泻下银河水，来作僧窗夜雨声。
削玉横陈开翠屏，东西有路总堪登。向来同识春山面，犹有苍苍九节藤。
藏室仙经玉作函，一编当复翠鸾衔。即今尚喜观书眼，月射清池电耀岩。
一骨万金知未惬，五云七字不妨赊。此翁久断扬州梦，径付凝香旧主家。
平明欲敛云复厚，薄晚未休风更颠。老怯春寒不宜出，下帷添火拥书眠。
雾红烟白忽横陈，雨后风光圣得新。说似游人须著便，阴寒已破一分春。
两夜北风吹石裂，雪神骄蹇更淹留。羁人坐叹肌生粟，媚白妖红耐此不。
迎锡清风扫宿埃，烟霏空翠画图开。西山山上千年鹤，认取年年一度来。
别友相逢情最好，相逢还别若为情。看君腾踏飞黄去，记取清镫影里盟。
一朵梅花直一诗，诗须清似此花枝。能诗人去花无主，图得重来未落时。
有约相过亭午天，日斜犹在酒杯閒。迟迟要待月明去，意在弟兄非在山。
东篱何在菊年年，菊视陶诗竟孰贤。未必缘诗花更好，花将诗与万人传。
万枝寂寞待春风，风雨过多春已空。未晓啼莺相唤语，海棠飞尽一庭红。
顾我每为惊座客，如君真是谪仙人。相逢不作寻常语，一笑同酬惨澹春。
愁来无酒话无人，明月楼中万里身。说与长江流水去，汝今穿海入吾闽。
社屋相忘鼓笛鸣，空村步月兴堪乘。何须更要鳌山立，野烧天边胜看灯。
岁晚民贫百物廉，无钱堪买亦何嫌。聊将送酒呼邻客，浅饮三杯不用添。
临溪行尽却穿山，山尽依然出水间。崇下不贪归去近，最怜山水要环看。
赏春社里鼓逢逢，尚恨声同调不同。我亦明朝苦无事，更来吹笛乱山中。
珍重临分白玉卮，醉中那暇说相思。天寒道远酒醒处，始是忆君肠断时。
形若性，皆天与。常用汝，不为虎。非诗苦，瘦如许。以貌取，失子羽。
云树岩泉景尽奇，登临深恨访寻迟。长楼未得于何记，犹有君能雅和诗。
一湖春绿染初成，柳色东风二月晴。燕子来时人却别，梨花虽好负清明。
一抹凉烟晓未收，露篱疏雨湿牵牛。不知天上秋多少，昨夜西风到小楼。
日高风软不生尘，十月湖山暖似春。绿绮抱来人不至，几时容我唤真真。
钩帘待燕春风里，把酒酬花夜月前。更启西窗纳清景，烟光如画拥斜川。
一气推迁星复回，人生常苦岁华催。冻云欲雪雁声过，腊酒正春梅信来。
碧云芳草两悠悠，望断天涯此倚楼。莫遣闲愁似江海，潮生潮落几时休。
典刑还似鲁人初，四海衣冠归坐隅。涕落寒芜嗟不见，月明蟹井白云孤。
万壑千岩簇马蹄，羞将尘鬓照清溪。晚云带雨东风急，无数飞花过竹西。
尊酒相逢海一涯，娟娟妙月照人衣。重来时节君须记，流水桃花鱼正肥。
骚人新遗畔牢词，隐几微吟愧所知。几欲樽前论款密，可能林下访栖迟。
偶伴孤云宿岭东，四山欲雪地炉红。何人一纸防秋疏，却与山窗障北风。
近交纸薄云翻手，旧梦冠空雪满颠。却忆画船曾听处，夕阳高柳断桥边。
一室元无斧凿痕，闲云四壁守孤猿。空山静阅古今过，不老乾坤是此门。
别后山光寒更绿，秋深酒美色仍清。绕亭黄菊同君种，独对残芳醉不成。
池上泠泠过雨声，绿荷风走万珠明。天公未欲从群望，作了晚凉俄便晴。
结客寻春过旧堤，雪香云冷锁双扉。隔墙应是梅花笑，敝却貂裘尚未归。
百花争早孰过梅，天与芳时岂待催。莫惜黄金置清赏，隔年春色为君开。
莫向花前惜酒杯，一年一度有花开。浮生满百今强半，岁岁看花得几回。
二十年前鬓未斑，下滩归路落潮乾。如今衰雪三千丈，却趁潮平再上滩。
东风吹雨晚潮生，叠鼓催船镜里行。底事今年春涨小，去年曾与画桥平。
三登三降冈始断，一步一休日欲斜。浊酒半瓶不得煖，覆盆有铺无浆家。
君家潇洒住园林，更入青山径路深。唯有白云为得侣，祗应流水是知音。
青青覆雉麦畦肥，柳线轻黄拂面垂。拟赠物华无丽句，徒惭口业未抛诗。
山含落日暮光紫，雁带冰雪归影单。柳岸一舟人不渡，芦花风战晚来寒。
默坐观书久不言，为梅驱我到诗边。月明孤影瘦如画，晓起数枝清欲仙。
雨过云深竹屋低，老人睡起亦多时。风飘嫩竹侵檐入，手挽竹梢题小诗。
似此平生只藉天，还如过鸟在云边。如今身畔浑无物，赢得虚堂一枕眠。
桥石天台水谷帘，峰回秀拥更深严。我来便欲兼忘世，少立清风为拂髯。
数亩低田流水浑，一树高花明远村。云阴拂暑风光好，却将微雨送黄昏。
风吹醉面出南州，两行红裙立马头。已过落花时节晚，不须再拜苦相留。
寸心不著一尘飞，坐见孤云冉冉归。万境去来无不可，白鸥争得见忘机。
花开花落何须问，劝尔东风酒一杯。世事正如沧海水，早潮才去晚潮来。
客里匆匆二月春，梅花开后柳争新。西湖不待清明到，早有寻芳拾翠人。
雨霁风和不动尘，柳边携酒赏晴春。频来溪鸟浑相识，度水穿花不避人。
闭门十日厌尘埃，才见湖光眼便开。最爱平堤杨柳外，几舟撑去几撑来。
近水新栽一巷梅，而今雪里想齐开。只愁夜后花幽独，谁与携筇踏月来。
不与春风落世间，万山明月雪漫漫。谷中更有人如玉，招隐不来清梦寒。
龙榜凤池俱细事，十年身到待何如。问天乞取百年活，图得山中饱读书。
山行十日到吾家，腊尽归人惜岁华。斗酒只鸡谁劳我，更须踏雪看梅花。
我来久矣了穷通，出处谁能与众同。此去便须专一壑，人生何必作三公。
富贵来时人已老，光阴去后事如何。有时无事閒思省，我独人间岁月多。
不见青青绕竹生，西风篱落抱枯藤。道人一任空花过，愁杀山阴觅句僧。
檐前鸣玉响丁东，清梦初回鹤帐中。早起井梧飘一叶，方知昨夜是秋风。
一段清冰浸月华，短篱疏竹是谁家。春光元不分吴蜀，惊见江南半树花。
今来古往江山老，地尽天穷草木愁。为问大夫能饮否，芙蓉落尽菊花秋。
一别家山不计程，断人肠处若为情。客床欲结鸳鸯梦，夜夜相思睡不成。
身似浮云不定栖，倚栏觅句听鸦啼。洛阳纸价新来贵，吟得诗成就壁题。
偶向津头买钓蓑，怀人只隔一烟波。扁舟欲渡长江去，奈此西湖明月何。
羡师尽得山林趣，顾我初无朝市心。欲把山林换朝市，市朝未必似山林。
行春对酒满壶频，乐此春风自在身。须信壶中春不老，何人作计强留春。
雪后云收万里天，春从何处著山川。红边绿外无穷思，莫道今年似去年。
蓬门相直是南山，傍著丹梯尚可攀。野兴旧同流水远，道心今共白云閒。
离离疏蕊抱寒条，开晚浑疑雪未消。风雨助君悭且涩，吹将诗句淡相撩。
苍面黄须过壮时，欲投闲去两难期。人生自是无根物，南北东西任所之。
夕阳低尽已西红，百尺楼高万里风。白发年年何处得，只应多在倚栏中。
新梦断，久立暗伤春。柳下月如花下月，今年人忆去年人。往事梦中身。
君行千里无几微，六见月挂珊瑚枝。山猿野鹤俱无恙，独有梅花欠数诗。
秋水为神玉为骨，片云出洞游虚碧。伫看他年鹤驾归，显彼青天与白日。
且看青山覆白云，悠悠世事谩知闻。扁舟却绝长江去，回首红尘路欲分。
半枕小窗幽梦蝶，数声何处寄书鸿。关山千里人归晚，肠断烟林一笛风。
莺声日沸笙歌奏，富贵春光别一家。惟有不如归去好，夜深和月在梨花。
格是而今老有馀，行行真欠瘦筇扶。不将心絮随风起，一恁闲花有似无。
杯行火急正相催，一醉难酬一笑开。夜静酒阑清不奈，好风吹月入樽来。
风梧声里万家秋，一片吟心不著愁。夜半酒醒银烛冷，月移凉梦过西楼。
精神淡伫霜犹薄，肤貌参差雪未温。试向南枝看春色，夜来才着两三分。
一湖春水夜来生，几叠春山远更横。烟艇小，钓丝轻，赢得闲中万古名。
玉钗香梦水东流，帘怯春寒寄暮钩。燕子不来花满地，一痕新月又西楼。
山明松雪水明沙，一曲清溪著钓槎。我已浮湛君漫浪，谩煎我水试君茶。
怪底朝来暖欲昏，故应晚雨剧翻盆。空斋寂寞催成睡，风为捲书还闭门。
先生字有千金直，乞取宁非亦坐贪。更欲从公请终卷，又虞卖菜或蒙惭。
石佛如今果有灵，尽驱昏翳作空青。松原白石今朝过，云洞月岩明日经。
闺中月是天涯月，照妾遥知亦照君。月解令人千里共，人能似月两头分。
鹭立长滩本为饥，水深鱼没定奚为。何如烟雨青林畔，漠漠冥冥纵所之。
句里兴怀快阁晴，独登长是费幽吟。有兴能来故差易，真愁回棹似山阴。
山僧见客苦多惊，问我何时复此行。笑指壁间旧留句，继题曾辱老先生。
江涨皆云牵路漫，又云江涨苦无滩。割晴耕雨难均得，造物于兹良亦难。
望极千山不见村，忽逢三两仅崖根。几年生聚才如此，信是荒寒不足论。
今年梅愈去年多，我亦催行奈汝何。此树与君同所植，交情要保岁寒柯。
忆过君家梅半开，梅花未落我重来。寻常一饭履迹扫，独向君家不记回。
天气欲阴还欲晴，病多愁绝两关情。梅花已是飘零尽，底事春风恨未平。
吟诗日日数梅花，梅向飘零我返家。尚有北枝堪点检，君舟已泊岸头沙。
漠漠烟村四五家，水清霜落路平沙。我来欲问梅消息，地冷年年未放花。
莫问今年与去年，祇应贫病两依然。故人满眼今谁在，且赋梅花第一篇。
坐上每怀歌慷慨，杯行岂复计寻常。我知不隔清风面，君想未忘明月章。
兰也结根幽且深，若为容易出山林。定知亦以香为累，不尔人于何处寻。
青山咫尺不容看，岂是山灵意有难。定自知侬坐诗瘦，故令空雾作漫漫。
春风浩浩水横波，水远滩长可奈何。送尽碧云人不见，折兰采若自行歌。
君到江南梅正开，折梅称寿亦佳哉。平安傥遇重湖便，为把新诗写寄来。
九日黄花信昔谈，是身何自见江南。故今开晚方为贵，失所胡为浪不堪。
木末阑干渺未平，泊舟石径得深行。舟行不见江流阔，一上凭高觉快生。
使君自是为霖手，要雨雨来何旱忧。报尔田家但勤力，今年定有十分秋。
两公贤比道州阳，总为勤民鬓已苍。喜雨喜晴俱有赋，乐忧宁止为诗昌。
借阁看山且半年，看山未饱此为迁。闻师亦欲抛山去，祇恐山灵未许然。
凤凰何处不归来，衰草斜阳只废台。欲唤谪仙歌一曲，长安今日更堪哀。
耕凿林庐满四山，人家境象极宽閒。不妨五马云根住，小市孤城自掩关。
家居堤下土平檐，人在江中尺许船。正尔平生事方足，有人狂梦欲登仙。
两岸尘埃终不到，四檐风月冷无声。路从碧树阴中断，人向红莲影里行。
好趁西风理钓舟，半生书剑两悠悠。凭高有恨无人识，空负关河万里秋。
曲槛横栏百宝装，春风容冶看人狂。孤松瘦柏无颜色，只有青青待雪霜。
河汉西倾火渐流，露华微冷透轻裘。何当弄凤随惊吹，直上层城十二楼。
年年菊占晚秋清，今夕东篱放早英。月共黄花如有约，花开半夜月偏明。
今夜鲸川月色明，卧烟虹影正横陈。市桥得月喧箫鼓，堪羡溪桥觅句人。
一生能著几两屐，万户何如千首诗。竹隐在傍须径造，醉乡有路莫他之。
剑去池空一水寒，游人到此凭阑干。年来是事消磨尽，只有青山好静看。
饱则高歌醉即眠，只知头白不知年。江绕屋，水随船，买得风光不著钱。
月浸千林万壑秋，听琴惊起鹤回头。孤云带湿藏空谷，不逐人间富贵浮。
与客敲诗倚古松，乱蝉声里夕阳舂。几年饭颗山头瘦，槐叶今朝得饱供。
红飘乱叶树连枝，雨著疏花菊绕篱。蓬转恨多饶白发，鸿归数处寄新诗。
屋名尽挂陶家榜，人物应惭菊畔身。解作文章肯归去，不应陶后说无人。
壁上栖鸦粉剥红，萍游无定得风同。故人妙墨何人识，文豹依依雾雨中。
无心看春只欲坐，偶骑马傍春街行。可怜愁以草得暖，一寸心从何处生。
驿后新篱接短墙，枯荷衰柳小池塘。倦游对此忘行路，徙倚轩窗看夕阳。
佩牛未敢邀君出，射虎何当许我从。要看堂堂冠剑叟，苍然十万甲夫中。
官共狐裘三十年，纷纷南北笑莺迁。未施云外射雕手，且作山中骑虎仙。
莫道垂杨管别离，与春离别自依依。若教兼有征人恨，只恐鸦儿不肯归。
綵幡双燕祝春宜，献寿迎祥重此时。腊雪未消宫树碧，早莺声在万年枝。
银汉初移漏欲残，步虚人倚玉阑干。仙衣染得天边碧，乞与人间向晓看。
一门翰墨森圭璧，诸老题评粲锦花。珍重云仍好收拾，夜虹贯月定君家。
鹰犹知学况于人，羽翮冲霄具此身。须信数飞方解熟，熟之又熟即为仁。
西湖历历旧嬉游，佳处欣逢辄少留。却恨草堂元不识，故教俗眼为君羞。
半是楼台换却村，几回独立更销魂。断堤野水梅花宅，千古春风月一痕。
先生胸次艳千春，鬓绿颜红未老身。松柏岁寒终不改，谩随百草斗芳新。
谁道身如不系舟，吾行非往止非留。霜天未老黄花菊，山北山南两日游。
不住清溪不住山，野翁来往两翁间。非丝非竹虽云乐，乐在溪山未是閒。
竹径阴阴曲透墙，岩花相倚弄秋光。颓檐坏砌无人到，不废西风满院香。
梦觉归来涉旧园，共寻幽事有梅仙。乍穿绿竹教成径，莫踏苍苔破却钱。
世间何处觅西湖，风月无边酒一壶。尽道此中如画景，不知此景画中无。
秋忆故乡魂欲断，晚临寒浦思如流。归来古屋寒灯暗，能较骚人几处愁。
江楼昼静春阴变，日午帘空飞乳燕。帆稀客散野岸空，隐隐遥峰望中见。
万年枝下绿阴长，拂石时来坐晚凉。别殿笙歌催宴早，千门铺月静焚香。
雨馀屐齿不妨泥，自课家丁细理畦。尚有种花移竹意，要令好鸟入春啼。
未有鸦啼露气清，西南残月半规明。无言步绕阑干曲，景与老怀空自惊。
交游之厚鲜如公，信越前修辈行中。有弟方登龙虎榜，乃兄力践古人风。
饭了从容人岂知，一江风月入新诗。登临莫负野望处，更看冷云堆浦时。
秋风天净绝纤痕，且喜新凉莫更论。坐上捲帘人未醉，秋香满院月黄昏。
春光晓看如残梦，院静宜兼竹影疏。新处触时佳意在，夜寒犹怯枕衾孤。
四字丹书万仞崖，神清之洞锁楼台。烟霞极目无人到，鸾鹤今应待我来。
与公同是洛阳客，今日论年皆作翁。一见此花知有感，衰颜不似旧时红。
日脚射空金缕直，下映壁间棱未织。野老先知雨又风，明朝望此重云黑。
今年花似去年新，去年人比今年老。我劝厚地一杯酒，收拾白日莫苦早。
西湖幽处卧烟霞，湖里荷花匝四涯。何事先生得佳句，荷花却不似梅花。
散尽黄金与客休，田园不为子孙谋。白头更自嫌多累，尚有潇湘万卷楼。
天淡潇湘南北家，花随流水水流花。一竿明月何人会，又逐虚船过白沙。
天寒霜落雁来栖，岁晚川空雁不归。江海一身多少事，清风明月我沾衣。
闻道潜溪千叶紫，主人不剪要题诗。欲搜佳句恐春老，试遣七言赊一枝。
百舌解啼泥滑滑，忽成风雨落花天。城南一段春如锦，唤取诗人到酒边。
雨馀禽语催天晓，月上梨花放夜阑。莫听游人待妍暖，十分倾酒对春寒。
柳似罗敷十五馀，宫腰舞罢不胜扶。年年折在行人手，为问春风管得无。
邂逅相将倒一壶，看朱成碧倩人扶。欲眠甚急须公去，能略陶潜醉后无。
逢人怕作宣明面，为米误折渊明腰。光阴客里深相忆，泉石家山特见招。
年年把酒对黄花，一任西风醉帽斜。今日无钱还对菊，不知何处酒堪赊。
乱山深处水边村，小艇初归未掩门。吹火煮鱼倾浊酒，半规斜日照黄昏。
几岁思归今得归，一筇三径共忘机。寸肠满贮愁千斛，的当回头觉昨非。
青绮丛中蹙绛纱，碧云阙处抹晴霞。凌霜窈窕含朱彩，消得愚溪作意誇。
堂上横看江上洲，洲边春浪拍天浮。晴栏倚遍无多景，浩荡时时没白鸥。
忆昨方陪上相筵，召书忽到菊杯前。主人举酒勤令饮，一醉秋风恰二年。
雪意垂垂体不佳，十年人日寄天涯。老来只有穷相守，忍使奴星结柳车。
绛玉裁花碧玉茎，亭亭香远韵逾清。群仙竞倚西风笑，为报临淮政已成。
乘闲赢得答江山，答了江山未得闲。堕泪碑中恩有剩，凌烟阁上事犹悭。
旧以书生新保章，衣冠法合改其常。中年不觉青衫好，暇日宁从野服强。
僧与白云同住山，梦同云出觉同还。勿移枕席下堂去，堂下吾疑是世间。
去时雪学杨花舞，归日花如雪样飞。何事杨花并雪絮，送人西迈送人归。
沙寒日薄水云愁，贼魏王吴一夜休。自是英雄元不死，至今犹占大江流。
千峰下视尽儿孙，仙事寥寥不可闻。长作人閒三月雨，请看肤寸岭头云。
不见风流李谪仙，彩笺谁继碧云篇。黄花零落芙蓉老，惟有青山似去年。
一溪高自扑岩来，寺在岩腰水抱回。林下老僧相顾笑，柴门今始为君开。
风捲浮云去复来，月明惨澹半帘开。人生乐事不可料，万壑千岩共一杯。
衰病难禁月色寒，何人更倚雪中栏。少年妙事今浑忘，折得梅花小阁看。
扫尽西风万叶红，梅花一色照青空。天公又恐太枯淡，故著红蓝染雪丛。
低枝垂蕊逗疏阴，不学髯龙干百寻。此去江南知几驿，只今谁动故人心。
含章英落佳人睡，却月香残水部诗。何似江南觅春信，和香先得最南枝。
空明不碍醉中行，月晕风生夜几更。篱落无声水天阔，露荷相倚钓舟横。
银漏疏风透玉屏，碧梧枝上雨三更。依稀似写华清恨，云冷香销梦不成。
城笳吹下暮云边，萤照书帷夜未眠。游子不堪征袖薄，西风懒诵捣衣篇。
溪傍好山添翠湿，亭依乔木得阴浓。有人欲踏青云路，认取城南第一峰。
閒多便可赋诗健，客少应能减酒豪。风雨六桥入图画，此身可并南山高。
凄凄吹笛裂寒云，羁客难禁醒坐闻。声逐逝波流不断，月明吹老戍回军。
萧萧六辔天边路，云竹风松正岁寒。欲洗衰颜换凡骨，应须九转大还丹。
来泛一杯千顷浪，去携只履万重云。自言传法传何法，故我思君亦恨君。
梦回四壁无人语，高树萧萧似有风。独起绕池行数匝，万山擎雪月明中。
入海算沙徒自困，无本随商过海门。眼睹千珍并万宝，归来不得一文分。
乍雨乍晴宝象明，东西南北乱云深。失珠无限人遭劫，幻应权机为汝清。
青山不用白云朝，白云不用青山管。云常在山山在云，青山自闲云自缓。
江湖春水欲生时，开尽梅花雁北飞。风雨满庭人不寐，小窗灯火夜深微。
中兴天子议攻车，叹息诸公屈壮图。行殿不开尘锁合，至今风雨暗金铺。
古松古松生古道，枝不生叶皮生草。行人不见树栽时，树见行人几回老。
年年风景暗相催，雁叶初红雁又来。枕上一声闻最苦，江南人望寄书回。
五月山中长对雨，一春湖上懒看花。杜鹃莫恼麻衣客，何处野泉不是家。
雨过山林近暮钟，片怀寂寂对孤松。夜深笛怨梅花落，月照人间睡正浓。
柳外田园耕野苔，长安谁又弃官来。黄花亦谓先生死，岁岁重阳少得开。
一峰突兀上虚空，石怪藤幽树树风。四面白云人不见，磬声如在有无中。
草埋苔染石麒麟，曾是何年富贵人。雨打梨花寒食近，王孙骑马自游春。
金叶银茎报有秋，明珠万斛堂中收。自从一饱家田饭，不用埋头向外求。
花老香微春始来，禁寒唯有雪相陪。无情谁为添愁怯，雨后风前亦可哀。
风静寒塘花正开，直须冰雪作梯媒。时平不怕山荒寂，霜晓无人我独来。
竹里梅花映白头，梅花欲动忆吾州。只今且为梅花醉，试问梅花可忍不。
道方时险拟如何，今古疏愚似我多。否去泰来终可待，尚须客里访蹉跎。
竹舆穿雨上疏山，寒涕垂颐独掩关。病客欲眠浑不寐，白猿啼在白云间。
身世悠悠不系舟，得随流处且随流。今朝有酒今朝醉，明日无钱明日愁。
雨馀蛙吹歇池塘，庭院人闲日正长。独倚画栏看不尽，海棠无处是山光。
风幡影里眼麻迷，为是知音却不知。毕竟碍膺除未得，寒松千古替伤悲。
偶来溪上纵闲吟，泉石深藏便有心。莫拟他年访幽迹，白云青嶂更难寻。
兰在深林亦自馨，岂因风雨阻鸡鸣。由来君子须谋道，不为时人有重轻。
地窄天宽古所闻，诛茅分得半溪云。有时梦觉萝窗底，懒听前峰鹿叫群。
灵迹宣符岂易量，故应祥彩发天藏。真风不逐三韩去，直至如今草木香。
百非路绝透离微，四句情忘发上机。竹密不妨流水过，山高岂碍白云飞。
即心是佛外忘求，心佛圆明不假修。云净远山千点翠，水和明月一天秋。
有佛之处不得住，无佛之处急走过。三千里外摘杨花，他日归来举似我。
即心即佛眉拖地，非佛非心双眼横。蝴蝶梦中家万里，子规枝上月三更。
一片孤云不露丑，白云儿倚青山父。鹤巢灵滴梦初回，新月半钩升万户。
风雨经时忆对眠，秋声愁绝雁横天。未应放却西楼月，得酒宁须问圣贤。
诗翁爱竹有佳句，诗就移官可奈何。密叶岁寒应更好，剩来和雪看婆娑。
晓猿夜鹤寂无生，春至山禽百种鸣。步绕新泉聊洗耳，由来心与地俱清。
红覆薰笼锦不如，万株相倚占春馀。小窗睡足花阴里，何似天香下玉除。
妾愿为云逐画樯，君言十日看归航。恐君回首高城隔，直倚江楼过夕阳。
暖日催花落夕曛，轻雷一夜变重云。安舆少滞无多怪，涩雨悭风自古闻。
枝封苍藓澹花疏，一种风流高更孤。试问约斋三百树，林中还有此枝无。
自言几载不闻琴，屡听清弹苦契心。少待庭柯蝉噪静，为师更作醉翁吟。
投暝人家欲睡时，雨声不断水平池。回头已过三江渡，醉看车中总不知。
几年种竹未成丛，一日归来翠扫空。尽好闭门高枕卧，从今日日是清风。
老来方欲卧林泉，一蹑红尘只自怜。已与山灵有成说，秋风归骑急加鞭。
江花岸柳太多情，长逐春风管送迎。我亦思归归未得，夜窗愁听杜鹃声。
长羡南枝笑北枝，东风能早亦能迟。而今满树浑无那，管领春光更有谁。
凡农主客两相依，以富资贫政所宜。要彼力耕吾有望，借粮借种莫迟迟。
望穷山下疑无路，行入壶中别有天。花落春岩朝带雨，月涵秋谷夜闻泉。
夹岸鸣钟早渡回，冥冥江色未全开。西庵要看千峰碧，更有江南半月梅。
修竹无多宅一区，先生曾此隐西湖。诗言不喜书封禅，亦有馀书补世无。
何事苍苔数点红，晓来花片落春风。可怜春色兼花尽，今古此情无处穷。
昔年同向腊中回，曾绕栏干折早梅。今日独来攀旧树，风翻黄叶下苍苔。
几领笙歌来赏胜，为怜山水每忘归。洞中时与林僧语，不信红尘有是非。
乱山深处出楼台，秋入群松万壑哀。岚翠逼人清似雾，滩声落石响如雷。
凉夜无云星自流，池塘促织早知秋。远更不受重城隔，时逐西风到小楼。
瑞草如梅早占春，谁将龙凤付仙人。烹来盏内花犹白，浇出胸中不语尘。
诛茅无地结庵迟，借得人家近翠微。何事树禽惊不起，也应知我久忘机。
几度看山愧白鸥，身名心事两悠悠。何如醉醒寒江上，风捲芦花雪满头。
久不相逢喜合簪，相从未久又分襟。扁舟自逐便风去，却恨无情江水深。
千载江湖共此心，老来相见怕分襟。手搔白发望君至，车马不来溪水深。
宇静昼窗长似岁，心清夏簟冷于秋。是间消息君知得，看尽区中浪白头。
离丛并长对禅扃，乍见翻疑是一茎。我恨与师居隔郭，他生愿似此君生。
一岁之事勤在春，一日之事勤在晨。一生之事勤在少，一端之事勤在新。
莫问竹风来不来，竹间已自绝尘埃。贪看池上能言鸭，小立桥边称意苔。
君念亲闱肯暂留，吾居子舍尚优游。逢人为道归迟意，正似江湖不系舟。
平桥背郭红尘断，净宇临溪绿树深。何日君闲同命驾，凉风吹袖听莺吟。
弱柳低花俱有意，浅沙深竹总无尘。从今不恨交游绝，还倚东风作主人。
送腊迎年越岭梅，几时随驿过江来。上林桃杏矜颜色，已老东风寂寞开。
秋云欺日不得光，西风送雨寒苍茫。北来鸿雁翅羽湿，那能自致凌天翔。
浮云不动月微明，锦帐香寒梦易惊。犹觉春风花未发，独闻宫漏出重城。
屡闻白雪题诗句，饱见黄花泛酒杯。岂是一枝能五色，相随次第雪中开。
绕岸便须多种柳，满湖仍为遍栽莲。长条翠盖成阴日，我欲移舟处处眠。
去年冬至第一日，省墓人回船过急。不知两眼血乾无，使我时时为君泣。
人为多情乃送君，余虽不送情更深。破窗半夜风霜冷，危坐灯前为子吟。
我向灯前置酒杯，南轩北户一时开。如今正是花时节，且放春风数路来。
我共梅花情最深，左持樽酒右持灯。持灯持酒岂辞倦，却是春香不自胜。
先生坐时云满裳，先生卧时云满床。白云终日自来去，若比先生云尚忙。
曾乘秋浪泛银河，拨尽閒云恣浩歌。明月一环来拂面，玉龙十万总随波。
一曲流泉对草堂，何人与续帐前香。清诗自共秋风老，依旧钟声送夕阳。
霜晴却见湖山好，境静方知日月长。陶令醉多难入社，时来采菊饮秋香。
道旁桃李斗芳菲，欢意长随断梦归。梦去梦来何可计，春风斜日雁孤飞。
水南残钟水北清，浮云断处玉钩明。持杯欲饮还看帽，十里春江如镜平。
庭下乱生春草花，夭红不称野人家。漫开漫落无人折，留得孤根数寸槎。
白云处士入云中，三尺焦琴百尺松。长啸一声寒涧远，千崖万壑起清风。
休王其如各有时，开荣方遍又春归。东君忧在阳功乏，多少閒云天上飞。
花发蒙亭画景舒，浩歌应叹食无鱼。灵岩恨不同真赏，且把新诗慰子居。
半惨半舒云外日，似无似有水边风。羁愁不为阳和减，只恐因春绿鬓空。
仙佩玲珑白玉寒，每来常与寺僧看。忧民未有林泉约，重到岩前为解鞍。
可怜一雨洗焦枯，卷尽浮云日上初。独倚高楼聊写望，骨清神爽欲凌虚。
伴我林间倒一樽，西湖紫翠变黄昏。鸟迁深树鱼依藻，客散樽空亦闭门。
轩窗得地向湖开，要客登临共一杯。白鸟探鱼长不去，清风吹水等閒来。
花枝自倚青春笑，客恨须凭浊酒迷。望断夕阳无问处，只今应照故园西。
万里行人辞故乡，登高回首更重阳。黄花折尽碧云晓，未听离歌未断肠。
昨日恩书许拂衣，今朝著句咏将归。芦花明月无人占，一笑劳生早息机。
湖中烟水平天远，波上佳人恨未休。收拾鸳鸯好归去，满船明月洞庭秋。
小槛明窗曾不住，闲花芳草遣谁栽。但须匹马寻幽胜，携取清樽到处开。
鸿雁行行如弟兄，天寒故故作秋声。江湖寂寞风雨急，今夜扁舟行未行。
人间六月日如丹，见说云居蚤自寒。他日游山看蜡屐，终朝临水濯尘冠。
浮生处处托慈云，大热清凉一变新。愿力更能为法雨，欲令四海总无尘。
天上春风破雪回，好花万点斗先开。情知岁有元丰瑞，合得君王暇日来。
晚风吹月上天涯，一夜光寒独自知。始信花开俱有意，可言云淡独无思。
荷花十丈出尘埃，鸥鸟双飞近酒杯。雨霁黄云收拾尽，青山还会逐人来。
一川脩竹映疏花，川上时闻响钓车。似到秦人种桃处，谁知梦断却还家。
曾约种花为主人，花开犹在隔年春。只应未赏君先去，自是芙蓉幕下宾。
逢春莫问枝南北，对雪休分腊后先。岂独惜花长欲醉，相宜尤是雪寒天。
水涵群影去悠悠，楼有三千转首休。想见经游人与物，而今知我梦扬州。
晓来悲接夜来欢，安不人惊梦不还。已御翔鸾天上去，委形空寄古楼山。
寻春何惜驻征鞍，只怕春归不怕寒。故国山川无限思，我来仍得雨中看。
弄蕊攀条日几回，依稀长记雪中开。尘埃满袂家山远，底事多情拂眼来。
意中迥有千般思，笔下原无一点尘。自笑顽冥一村老，忽从今日换精神。
云低雨细静无风，似著精神染异红。驻辇慈恩赏佳句，若论今日定谁工。
疏帘弄影不惊尘，百忆恒沙认此身。转盼回头已陈迹，那知犹作未归人。
十年不去有如何，得少何须较失多。大是驹奴必千里，功名他日莫渠魔。
处己莫辞三径陋，读书须及五车多。成吾宅相非吾志，直欲丘门备四科。
晓风吹落秋泉声，夜雨洗出秋山色。上有楼台深翠微，可惜丹青图不得。
五十清诗一段冰，持来恰得慰愁生。自张壁间行坐看，更教儿诵醉时听。
乞钱谋食总悠悠，两事平生话亦羞。何意茂林脩竹下，今年还得一回游。
卖药诸生体调狂，尘埃空助老来忙。壶中自少閒天地，岂是今无费长房。
行藏由命不由身，一卧东山三十春。谁谓他乡各异县，与君相见即相亲。
竹箭黄芽欲老时，杏梁日煖燕初归。他林未耸千竿翠，此地先抽一握肥。
每将冲韵拟琴高，不值飞鸣心更劳。邂逅诗成似招隐，稻花深处举霜毛。
高水笼轩翠作行，枕书閒听雨浪浪。别来一念终难灭，犹得追论几席傍。
乌衔霁色朝迎马，蟾吐澄辉夜照眠。日月于君已如此，不须星历问行年。
雨后江山欲放春，更无一点旧风尘。对花若不饮一盏，却恐梅花解笑人。
淡中有味味真味，暗里有明明更明。不是同来三大士，有谁能识此时情。
天风吹我上齐云，小涧清从石乳分。濯罢尘缨吾欲忘，白云满地未斜曛。
采莲游女惬轻衣，争弄兰舟一叶飞。过尽绿荷人不见，夜深时带月明归。
欲明生死须穷道，一叶落时天下秋。不涉去来常变化，归根得旨但随流。
春色撩人不奈渠，红尘无处可飞凫。悬知桃李付流水，来看垂杨十万株。
补牢初未益亡羊，聊伴闲云卧草堂。君解入官云作雨，未应舒卷却相妨。
纷纷乾没可怜渠，小阁诗书自有馀。日背竹林风过柳，试扶松槛看浮鱼。
雨过残春一扫空，哦诗自绕菊兰丛。诗成封寄山中旧，风静莺啼日破中。
杜鹃终日苦言归，只解言归不见机。青山本是渠归处，犹向风前怨落晖。
溪南溪北鸟啼处，树头树底梅已空。绝叹不如木上座，伴君千叠夕岚中。
春来莫学虎头痴，趁取风光二月时。剩觅吴笺呼阿买，醉中准拟写新诗。
江南山水只供愁，征雁来时正倚楼。十里珠帘皆可意，西风吹梦到扬州。
山接青天欲荡摩，秋风骚客独经过。怪来诗句无容和，端为烟岚发兴多。
闲中不省岁月改，但见四山青又黄。指客却随流水去，笑渠世路未全忘。
才疏意广孔文举，身健长贫白乐天。一代风流今已矣，三吴云水固悠然。
一丘一壑思迢迢，莫把山林较市朝。江上相逢两无语，夕阳衰草暮萧萧。
公是睡龙今缩首，我如江月且分身。人间一戏成何事，冢外君看半卧麟。
醉里南游亦偶然，归来客舍梦初圆。袖中沧海烦倾出，要看毫端浪拍天。
小县风光秀句传，太平无象宰君贤。虽非社日长闻鼓，不是炊时亦有烟。
出御未闻归北阙，角巾长念入西台。林间三月花犹在，第恐春风作恶来。
心法双忘犹隔妄，色尘不二尚馀尘。百鸟不来春又过，不知谁是住庵人。
松菊相亲莫厌频，纷纷人世只红尘。自怜寡与真堪笑，赖有清风是故人。
别时指我堂前柳，柳色青时望子时。今日柳绵吹欲尽，尚凭书去说相思。
天上凤皇难独宿，人间翡翠本双栖。丹青不共文萧共，谁遣雉东迷雀西。
天长候雁作行远，沙晚浴凫相对眠。松醪朝醉复暮醉，江月下弦仍上弦。
梅花冷蕊发疏枝，云断天南放日晖。乱折寒柯有双鹊，衔将缀作百家衣。
古寺僧囊见水经，未贪饮菊学长生。棹船且向南零汲，欲试高人识鉴精。
毕竟归山是胜游，道人阅世本无求。小舟东下轻如叶，回首红尘一笑休。
虚滑轻凉任自然，水边林下最相便。他年若遇青城叟，成坏方知尽属天。
却上南亭望北亭，云生秋石逼帘旌。露欺绿玉青蒲色，风掷琅玕败叶声。
朝来风静冻云消，帘静窗明瓦不飘。鸦叫三声乾鹊喜，故应知我有嘉招。
萧然一榻本无尘，转物庵中老病身。江上桃花空记面，不如啼鸟解留春。
庵中宴坐户长扃，鼓瑟吟诗乐性灵。客至不妨谈道妙，儒书释典及仙经。
离歌三叠最关情，不省从来此地闻。早是春残心事恶，落花阴里更辞君。
初合双鬟触事羞，离筵酌酒强回头。纵言眼软偏饶泪，莫道心痴不解愁。
百年人物已无馀，况说铜人鼓铸初。欲著承平旧时事，政须此老助潜夫。
叶底红稀不见花，枝头绿暗可藏雅。春归古殿苍苔满，一点笼灯隐绛纱。
雪香琼瘦逼人寒，闲澹精神画亦难。照水可怜清更甚，不堪浑作镜中看。
雨涨平池绿似淮，半扉春水眼慵开。无钱得买扁舟去，莫道旧来今不来。
相望千家信不通，悬知春在雨声中。蹇驴欲去愁泥滑，安得西飞六尺鸿。
便到青云尚黑头，有亭莫赋二宜休。如君岂是池中物，要趁官闲作浪游。
身世无营策最良，年来幽事不多忙。饭牛欲起方朝露，种豆才归又夕阳。
兵戈无地可窥临，风物依然恼客心。未有莺时春欲尽，已无花处绿成阴。
晓镜烟凝水绕湖，晚汀飞鹭又成图。早知鱼鸟堪同乐，愁得华颠政不须。
避地两家三五口，只今那忍记当时。谁知临老相逢日，犹得重看乱后诗。
江上孤城欲破时，闭门高卧复谁知。我无文字铭金石，安用烦君写恶诗。
身如倦鸟欲归去，盟与白鸥真复寒。更把后湖风月句，着官仍对吏书看。
江南草长乱啼莺，睡足南州得细听。最爱欲歌还欲住，伴人如梦亦如醒。
南北飘零三十秋，乱离重到旧扬州。田园芜没身空老，却羡如今马少游。
断云飞雨过溪来，檐溜萧萧泻暮阶。一饷清凉驱热恼，可怜襟抱向谁开。
居士终朝只念归，日行百里尚嫌迟。小窗春梦分明到，叹息啼乌唤觉时。
胸中一寸灰已冷，头上千茎雪未消。老步只宜平地去，不知何事又登高。
春来春去几经过，不似今年恨最多。寂寂海棠枝上月，照人清夜欲如何。
几度寻芳已不成，又还寂寞过清明。悭风涩雨颠迷甚，十日春无一日晴。
病眼看花似梦中，一番次第又飞空。朝来不忍倚树立，倚树恐摇枝上红。
风雨属连春事休，碧鳞三尺荐行舟。短墙不见桃花面，付与长江自在流。
野水依城竹映沙，江梅开处又人家。天晴径欲花前醉，只恐衰颜不称花。
君家兄弟各能文，季也风流又绝群。万里相逢又相别，落花时节却思君。
莫向人间定是非，是非定得有何为。而今休去便休去，若欲了时无了时。
欲留无计去还悲，渐远闽山物象非。家在天南今北首，忍看归鸟背人飞。
郭外盈畴草又齐，十年犹负带经犁。未应五斗能留我，端为痴儿索饭啼。
山色于人定有缘，髻鬟眉黛巧争妍。何当招我白云下，坐对苍崖百尺泉。
柴门过雨稻花香，一抹轻烟锁绿杨。四句吟成谁与和，怀人日日九回肠。
休处言休便好休，家山春色满扬州。何须更说通身句，历历东风百草头。
千峰踏遍一筇随，草软沙平步却宜。细径忽攀飞鸟外，故知腰脚未应衰。
霜溪咽绝照冰姿，谁见无人弄影时。香逐晓风穿暗户，梦随落月挂寒枝。
堂前春日媚珍盘，稚子相群舞袖斑。斗酒寿亲逢一笑，不知身在市门间。
俗学回头笑画脂，我今羞悔子何疑。恐输灵运先成佛，莫学汤休苦觅诗。
天约闲云结嫩阴，苦无诗酒懒登临。一声鸡唱日初午，满地花寒秋已深。
莫随朝叩合休休，万里今谁没白鸥。付与幽人几椽屋，不须吴咏忆扁舟。
后园三径欲重开，一曲新从君赐来。有愧莱公勋业盛，平生无地起楼台。
樽俎当年缓带公，山月自高亭自远。荣荣枯枯几晋馀，世外蓬莱忽清浅。
朔风吹水鉴湖寒，千里扁舟赴幕官。路入蓬莱天尺五，眼中见日与长安。
欲识交情久远期，十年方和和韩诗。他时更践诗中语，偕隐溪山不可迟。
插天万仞绝攀跻，岩顶松罗不是栽。廊庙须材作梁栋，人间斤斧可能来。
城纵是金非愿得，田虽有石尚堪耕。欲随秋雁荡中去，却向杜鹃啼处行。
坡名燕子燕思归，岩号乌飞乌倦飞。云本无心聊出岫，风缘有口故吹衣。
供成诗案脱累囚，天遣公来此地游。自有胸中云梦泽，更居云梦泽南州。
翔仞当年览德辉，传芳花品未思归。晚来雾鬓凭轩处，直恐金翘相对飞。
朔风吹尽暮云平，室暖炉红睡达明。但怪朝来满山白，不知昨夜打窗声。
荣丑穷通祇偶然，未妨闲共耸吟肩。君能触处真齐物，我亦平生不怨天。
明日振衣千仞冈，夜分起看月和霜。久知行路难如此，不用悲歌泪满裳。
君家池上几时栽，千树玲珑亦富哉。荷尽菊残秋欲老，一年佳处眼中来。
我是溪山旧主人，归来鱼鸟便相亲。一杯与尔同生死，万事从渠更故新。
石楼云卧对江城，城角吟霜永夜清。料得南枝正愁绝，不堪闻此断肠声。
一身胡属此心微，只为能思择所为。底事虚灵成暗塞，独于物欲用其思。
山北山南劫火馀，如何留得此僧居。可怜钟阁三枝竹，无复山房万卷书。
几因护客数登临，怅望神州久陆沉。今日登临身是客，经行应切此时心。
诗句才成雨又催，酬时只倚十分杯。诚斋笔下诗何数，不祇晴来雨更来。
三春已过二春了，十日那无一日晴。已是飘零成老丑，更怜行乐负平生。
莫为弹冠忍一羞，人生富贵等云浮。遥怜城郭重来处，得似山林独往不。
好山佳水照晴檐，时鼓瑶琴颂雅南。吏散庭空无个事，一轮明月印寒潭。
平生饱识世间愁，牢落江南尽处州。插架有禾三百把，与君来往亦风流。
与君南北昧平生，倾盖论心若弟兄。长笑区区市朝客，白头重欲定交情。
按行又复到江干，近水遥山照眼寒。从此潇湘在胸次，不须更向画图看。
溪名偶与故乡同，恍觉家山在眼中。定自今宵更愁绝，又飞清梦过江东。
殷勤双笔肯轻投，识面端能解所由。自笑真成似罗赵，流称安得并何刘。
瓶里桃花点点红，水南依旧笑春风。寻僧共看山中友，识赏何如付苦空。
山愈高时气愈深，水多流处影多侵。翠禽急羽知人意，时啄残英落粉心。
平湖波暖花宜晴，故园梦断蝴蝶轻。小楼行藏一徙倚，诗与此春俱眼明。
一官受代始知闲，尽日高眠醉梦间。试买扁舟归便得，湖横吴越有青山。
只宜树蕙与滋兰，二月颠风作社寒。岸柳岂无舒叶者，山梅空有落花看。
人之老去须甘老，天以閒来莫厌閒。满树梅开和玉雪，门前流水响空山。
岁寒草木竞黄落，春到空山梅自开。一任门无车马到，香飞流水涧中来。
交情到老终难已，此味平生毕竟浓。远近行藏两相望，湖山应自白云封。
黄落山川亦变衰，平生高李吹台诗。秋来季月溪南路，独往空歌宋玉悲。
空斋秋净尚何须，梦草池塘句欲敷。风雨对床元不恶，更看春霁画江图。
人生烟灭等飞灰，满眼吹香总是梅。不道诗来能解此，得徘徊处且徘徊。
开岁春风我亦归，雪云犹带雨霏霏。不须别酒添乡思，待上灵山同振衣。
春风一曲唱离歌，楼外玉溪流细波。诗酒尚能如此在，岂知白发我偏多。
月岩云洞向春时，石上旁开最好枝。日落风生啼鸟唤，几回容我醉行迟。
山外涨沙江气黄，天低云日半浮光。閒来已是多归思，更见江蒲过远樯。
春涨新痕绿渐开，只知东去不西回。濯缨莫负沧浪咏，曾送扁舟泛雪来。
长是年年趁雪妍，一鞭迟著笑今年。姓名虽在百花上，终不敢为天下先。
叶底秋声急雨催，人言满树是愁媒。九回百断渠何与，自是愁人做得来。
月引庭花影上窗，闷和簪朵卧空床。春寒翠被无人共，闲却熏炉一字香。
一别音容岁几更，纸灰飞尽泪犹倾。最怜春雨相将足，绵上有田谁共耕。
冰雪催诗瘦入肩，几回山后又山前。枝头不见春消息，空倚阑干忆去年。
天外横河泣露寒，中秋月好傍楼看。高标不及康庐远，难博渊明一笑欢。
凭高一望兴何穷，晴雨朝昏景不同。莫向吟边苦怀古，败荷疏柳怯西风。
雁过天南菊又开，故乡抛了十年来。可怜乱后皆无定，梦过寒江却自回。
梦入东南万里馀，阅人多处定何如。绿蓑又裹春风去，未必黄金换得渠。
雨后轻云学水流，惜春人瘦怕春休。梨花却恐难寻梦，燕子何曾细说愁。
病起伤春独倚门，唤人鹦鹉隔帘闻。无情最是东风恶，瘦却梨花一片云。
饮啄堪怜久弗齐，念群零落楚云西。羽翰纵有飞高势，月满芦花又独栖。
湘中病客思归日，城上高楼独倚时。半树夕阳鸦集早，一江秋色雁来迟。
买石殷勤种水芝，主人欲速讶渠迟。朝来喜见芽如粟，点点青青上下枝。
名山转阅转无穷，到此方知造化功。不被翠蛟收拾尽，又收飞玉入胸中。
向来得意在烟霞，失脚黄尘负岁华。过却海棠浑不省，梦中犹自咏梅花。
渺渺平湖四接天，孤舟曾系夜来船。持鞭又逐风尘去，却忆秋篷听雨眠。
春风楼外白云堆，壁上尘昏雨后苔。倚尽夕阳窗欲掩，小风犹抱落花来。
茅屋萧然野水东，扫窗映竹见玲珑。城中桃李休相笑，岂待世间桃李风。
蕙死兰枯菊亦摧，与春先作断肠媒。骚经失我无惭色，时节来时毕竟开。
霜罗袖薄绿裙单，家是江南友是兰。借问几时辞碧落，一枝欲寄北人看。
一从笛里送孤妍，兴寄扬雄独守玄。忆著江南旧行路，可怜风味故依然。
登临吟望思无穷，折尽青青赏尽红。白鸟影从江树没，数峰春色在云中。
春色何因向酒疏，画檐愁见燕归初。不知独坐闲多少，释闷还拈架上书。
耻将兴废问休公，道似危途动即穷。冷极睡无离枕梦，橘边沽海半坛空。
半面春风已有情，别来重见眼终青。空斋夜雨十年后，一醉黄花叫不醒。
旧嫌诗被西湖隔，一笑谁教却此同。为有简书闲不得，不知吟鬓又秋风。
读老子章花似道，不嫌雪恶与霜粗。能知其白守其黑，长入人间墨画图。
八表同昏江换陆，孤山今日又花时。感时溅泪无人见，只有当年杜老知。
苍翁宰柏今几尺，菊居诗来双眼明。金精夜半风雨过，竹石草木皆成声。
君是寻诗是探梅，柴门几日为君开。崖前路近行春好，只为梅花直一来。
三友风流已画图，梅犹君友意何如。梅言毋友不如己，定是君诗也似渠。
南山有路滑如苔，多少人从半岭回。不是老僧空傲世，世人自不上山来。
万古缘空一镜磨，移来一室影婆娑。垂光照尽人间事，只恐年来风雨多。
五马将春出劝农，春风散入万山中。山人未识君侯面，每向村田问老翁。
世间万事不如山，分得心閒眼更閒。终日看云閒不去，暮云阅尽鸟飞还。
自笑衰鸿病起低，更怜落树夜乌啼。月明好认南飞去，剩有高枝可择栖。
千涧碧流寒漱玉，万山黄叶冷摇金。若言即此见多宝，猿叫岳云深更深。
三平二满过即休，十事九律谁与谋。归来政自有佳趣，楼对青山山对楼。
自古英雄遇者稀，为郎未是不逢时。江湖亦有如公者，两鬓苍苍理钓丝。
山无重数水无边，浩浩春风万里天。老矣少文空有志，披图闲续卧游编。
折花呼酒醉南楼，草草三年一笑留。今日要游难似旧，玉钗占喜白云秋。
小圃秋花孰是强，唯馀老菊殿年光。寒英不独华予晚，九死犹能不改香。
渐觉西风换物华，秋丛绕舍似陶家。世人若觅长生药，百草枯时始见花。
大舟无风船不举，小舟傍入青冥去。舟中渔子呼且歌，夜半斗鱼谁得多。
人有悲欢头易白，山无古今色长青。含桃红紫莺声老，宿麦青青燕子飞。
沧海有风鹏翼健，青云得路马蹄轻。延相堂前偏利市，衮衣相次又来迎。
多情未老已白发，野思到春如乱云。园林换叶梅初熟，池馆无人燕学飞。
偶种阶前竹数根，引风招月伴清樽。春来为爱临阶竹，今日翻嫌竹碍门。
谢砌诸郎入寄奴，机云忘祖亦忘吴。一门一品如今有，三世三忠自古无。
日日言归未得归，翻令儿女笑寒饥。而今已觉归非远，为报山猿野鹤知。
吾生已是三分过，此地胡为一纪留。万事无心偶然耳，久将身世付浮休。
砚几书床茂树间，花深竹密地宽閒。绿阴正是浓时节，遮尽人家只见山。
楼东清晓起参旗，火伏三金喜应期。车马尘中犹苦热，故山已是早凉时。
梧桐疏叶间微黄，年例江南未肯凉。菊自此花三两月，樽前日日是重阳。
不画脩眉不易妆，箧中犹是主衣裳。起观疆宇皆周土，只有西山尚属商。
世事从来满则亏，十分何似八分时。青山作计常千古，只露岩前月半规。
薄酒三杯醉不成，雨敲疏瓦见分明。破衾判作空阶滴，滴到乾时也解晴。
江山胜处簇人家，楼阁重重枕水涯。试倚阑干凝望眼，帆归远浦隔芦花。
宅前宅后好青山，零落重门半掩关。玉貌久归天上去，宫词百首落人间。
黄金取印斗来大，白玉作壶冰样寒。子号甚清堪自照，吾诗愈淡欲谁看。
长忆西风翠袖单，暮檐修玉倚初寒。一回得嫁平生足，更用花枝插白看。
虎豹深宫风自寒，未央前殿拜呼韩。二边无事将军老，犹得馀閒救比干。
十分蟾影照人间，一片山河古影寒。惆怅年年今夜月，人生能得几回看。
天外斜阳犹在树，林间宿鸟已归巢。黄昏莫把柴门掩，恐有诗人带月敲。
孤山别后有谁怜，踏雪看花又一年。几度相思空夜月，角声吹恨不成眠。
木落孤山墓草荒，梅花千古带诗香。吟魂仙去谁招得，独鹤一声幽恨长。
香篆烟销夜已阑，砚池冰结漏声寒。梅花悬影书窗上，应待诗人带月看。
腰舞东风未肯休，西风吹叶翠眉愁。谁知此是多情树，最爱春光最怕秋。
洞深烟树碧氤氲，只采灵苗不采薪。闻着踪由多懒说，相逢莫有姓韩人。
头白西来不买田，时时却费买山钱。一丘一壑吾归矣，待得田多是几年。
思晴好，天运几乘除。只为晴多还又雨，谁知雨过是晴初。那得绿阴乎。
篱边初未见黄花，满眼青山故国赊。午醉醒来人正远，悠悠落日独思家。
月色横窗涌烂银，空房独卧悄无邻。五更记梦浑无数，半是还家半故人。
花开花落总无情，赢得诗人百感生。今日东阑看梨雪，坡仙去后几清明。
倚岩萧寺据危崖，丈室轩窗面水开。雪霁暮寒山月上，数竿修竹一枝梅。
一自梨花开别离，梨云萦梦为相思。相思梦里梨花落，落尽梨花君不知。
人皆畏湿小园空，独向此中欣所逢。杨柳新枝如乱发，雨来膏沐好为容。
山笼密树知天绿，寺绕疏钟觉夜遥。一杵何时落吾手，地才扫罢便来敲。
试语原禽口未缄，春芳日夜染征衫。云中难写无穷意，但寄微躯作一函。
依稀隔树鹧鸪啼，花密香浓径湿泥。云脚书声春欲雨，小西湖畔小亭西。
短艇如飞波面开，青峰叠涌上船来。会当直入白云去，看罢瑶池始教回。
又见东山一鉴新，清风如水水如银。问渠那得长明洁，为有光辉分与人。
山借花名花满山，就中无我亦萧然。如今山静花飞尽，犹有诗人拄杖看。
梦中梦外总相思，又是将归梦外时。织梦计凭三色锦，一湖一桂一西溪。
都太晚，风雨忍相催。问影问声寻片玉，隔云隔水惜残梅。谁说一生陪。
沉沉心事北南东，人在重帘浅梦中。莫怪撩衣懒轻出，每嗟相见太匆匆。
漫道湖山气不灵，依前柳眼向人青。枯荷浦外鸥眠稳，一任霜痕掩旧馨。
无眠夜半犹听雨，最忆东风陌上行。杨柳枝头初泛绿，桃花雨细会多情。
莫为思春小倚阑，徒怜春色幻千般。多情风夹无情雨，吹滴花心和梦残。
不慕春光不媚时，东篱闲放两三枝。人间有物皆知己，开到秋深莫谓迟。
市罢归来醉便休，邻猿友鹤自风流。河图不问谁家掌，云水生涯一钓舟。
冻云开处日初妍，吹面风轻减旧寒。安得三春多雨露，莫教草色只遥看！
更深矣，枕上忆平生。雨打风吹人易老，时乖运蹇事难成。不忍听江声。
剩对残碑苔迹青，醉翁操绝更谁听。数声啼鸟游人散，落日苍茫坐古亭。
篱外梅花发几枝，春来欲寄故人知。十年风雪苍颜换，惟有清香是旧时。
北望云山不可跻，平原东走意何为。沈沈远岭无颜立，唯放斜阳直堕西。
情知爱去理难陈，语笑当时竟不真。梦里自歌醒自哭，年年孤卧未怜身。
人去后，谁记旧相携。昨夜梦君应有误，一林幽月送君归。归照独眠帷。
晴光但护月圆期，正是凭笺弄句时。无那牵肠人不在，更深未得一言诗。
萍迹鸥波水濯尘，天涯徙倚到云根。经契阔，品离分。于今都作酒中痕。
秋雨连宵心欲暮，晚风合扫淡云开。一芽悄自杯中立，应是客随明月来。
漫道仙源难再寻，桃花流水几回临。千秋一觉逃秦梦，直使世人迷到今。
湖上青山似画图，前山欲掩后山无。有人立看山无数，只说故人居后湖。
可许谈诗坐漏深，不堪南浦又辞君。何时世网真抛得，留伴梅花夜月痕。
非紫非朱此白丁，谁教纸上意纵横。诗门一入深如海，敢负天涯五读情？
羞捧人间宦富场，惯于风雨过重阳。销魂把酒黄昏后，染得词人布袖香。
诗心有迹梦无痕，欹枕吟成抱影温。休问好花馀几许，一枝一叶即春魂。
老去犹思载酒歌，纵横胸次即黄河。风云漫道无人赋，词客苍茫里巷多。
不堪别绪一登楼，万里山川故国秋。杯酒凭栏横醉眼，诸天风雨尽如愁。
怕见少年诗句频，一襟萧瑟动青春。纵教秋雨思量我，已把春心付与人。
茫茫江水万年青，我是江中一点萍。忽觉人生无限好，只缘睡到自然醒。
造其境则无归路，不造恐遗他日误。我倩飞鸿报远人，春来再写相思句。
亦经九死犹无悔，忍为一人终自由？昔日来迟今去早，朔风吹雪老神州。
自知生死似吟虫，春事茫茫花事空。纵到冰消雪解后，再来不是旧春风。
微雨之晨斜日暮，藤崖之北竹林西。山禽自向山深住，不为人啼为己啼。
斧壁为巢记昔年，中通小穴酒堪传。巢上苍茫横宇宙，巢前明月守归船。
未探红深已绿浓，垂杨不解系春风。今朝一点无根絮，吹入平河不见踪。
去年谈笑对秋光，忆到而今只泪长。已觉中秋全是恨，那堪萧瑟又重阳。
不寻人处总相逢，睡足低枝染露红。只许幽人临涧看，那堪栽向小窗东。
不是云天高往客，无端也学巨鹏身。秋桥野水人间路，行去一程更一程。
嗟嗟小壑迷三径，想想长江隐懒材。已叹书来真不易，书中偶约更难来。
七载相思在短笺，一生惆怅到今年。春风早作云溪约，莫待青锋挂墓前。
菊间败蕊尚微黄，小试华容曲麦香。故国正同故人远，停杯独立顾苍茫。
而立而仆两不异，其生其死本然同。一樽欲作江湖忘，翁无我痛我无翁。
只手播云千嶂野，山木有言君作解。八尺虽微万仞崖，寸心亦足暖天下。
人集苑时吾集枯，秋声零雨视之无。每怀幽独不知矣，一夜听风在漏壶。
群飞蓬雀占高枝，正是风雷寂寞时。他日山灵挥恶雨，相扶勿复更相疑。
灯前听得漏声残，欲写寒香著笔难。当时煮石人何去，白云如雪满空山。
疏枝孤馆日横斜，影落云根复水涯。残雪野桥人独立，一钩新月上梅花。
林云淡荡动秋风，壑底灵泉养蛰龙。木落天长月如水，何当腾去比孤鸿。
偃竹无风抽梢长，萧萧数叶泛清光。秋来石上新凉月，照见离人思故乡。
千山岐路何人辟，要问冥冥造化来。鞭底苍茫征路远，乱蓬好自为吾开。
上下茫茫事莫知，但知岁月去如驰。君看今日花成海，不到明年树上枝。
今朝既付饮疏狂，明日宁论意短长？世事但知前已定，去来莫问且挥觞。
遥看溪山入暮时，曾无一日不相思。云间心事凭君说，燕子归来春已迟。
霜冷天南半壁潮，满山红叶递相招。昔年零落无人见，今与秋风两寂寥。
问君折柳赠何人，绝艳惊才总误身。世上岂无陈卧子，我闻斋里老真真。
倘付芳唇与绿醪，色空生灭莫宜逃。今之汝即昨之汝，明日安伤汝发毫。
何益红尘为我留，生涯何果手中收。灵杯既碎如何卜，光灭安能秉烛游。
众妙之门汝最真，何从何去启吾门。凡人所指皆为妄，独汝真言可永存。
帘外月，无恙玉钩斜。断雁欲迷江上路，秋坟犹唱后庭花。王气落谁家。
笑倚薰风浅驻春，生香披拂最撩人。晚凉一枕花前梦，曾见霓裳舞太真。
隐隐江城玉漏催，劝君须尽掌中杯。高楼明月笙歌夜，知是人生第几回。
修竹当窗白日达，山僧出定客来时。欲从节下题诗句，妙在无言不在诗。
十丈霜根映涧虚，五缘茅屋野人居。尘埃不到市朝远，琴趣年来只自知。
雪压江村阵作寒，园林俱是玉花攒。急须沽酒浇清冻，亦有疏梅唤客看。
飞雪蔽空无鸟迹，长山颠壑有人居。浩浩天地知谁坐，酌酒敌寒犹读书。
只尺佳人不见之，翻缘不见更相思。江城寂寂花朝雨，常记君来是病时。
乱水声中系艇斜，月寒沽酒扣谁家。仙源咫尺不知处，红叶吹来如落花。
酒中别意画中花，梅半残时柳半芽。我欲桥边添个客，醉眠芳草不思家。
老去何辞嫌我真，疏帘元不隔红尘。春山染出还如笑，莫为栖栖也笑人。
词客登临信笔裁，每于花谢笑花开。请观世上看花者，曾见花开不谢来。
多情多病莫多愁，纤月风亭得乍游。我亦池塘当户好，断云城郭夜侵楼。
隔花翻曲月临墙，欲觅知音懒斗妆。拨尽相思不成调，御沟流水乱人肠。
杏花台上月华新，见月长思花下人。今夜莫孤花月意，明朝风雨又残春。
玉露凌寒万壑空，洞庭秋水醉芙蓉。小舟不放寻诗梦，撑入村南卧晚风。
高枕青山计未贫，空林幽鸟伴吟身。谁能更抱齐门瑟，老觅长安解听人。
莫将离别恨犹深，一岁相逢一夜心。空宫尚有如霜鬓，不识君王直到今。
残星点点照船明，敲石寒炉曙火生。推枕坐看江市过，梦中听得卖鱼声。
倦倚绳床月上迟，自将横竹向予吹。秋深杨柳不堪折，况复明朝欲别时。
窈窕青溪尽日寻，雨收风歇翠沉沉。一双燕子翻花出，始觉人家住隔林。
过雨溪山秋色新，携琴还有竹林人。僧房细绕岩前路，红叶随风打角巾。
与君湖海各栖迟，一夕相逢酒百卮。醉后不知何以别，醒来唯记月明时。
勒寒桃李未成蹊，啄雪流莺已自啼。进得貂裘浑不着，圣人春日赐征西。
春欲分时寒更深，阑风伏雨昼阴阴。不通燕子重帘闭，憔悴花枝病酒心。
青烟紫雾夕冥冥，似雨飞泉满户庭。白日山人无一事，水精帘下阅金经。
客路东西莫厌长，七闽原自隔三湘。离人不道俱千里，一夜相思梦两乡。
携酒看花不碍频，唯求酒后护残春。不辞树树凭攀折，孤却明朝花下人。
小阁啼莺春漠漠，青霞欲曙柳娟娟。梨花细雨尝新酒，寒食家家起暮烟。
春来愁雨复愁寒，此夕怜君各尽欢。明日舟行三十里，城中山色隔城看。
晓起慵妆眉黛残，玉阶芳草捲帘看。花间漫扑双蝴蝶，宿露偏沾翠袖寒。
几番梦里脱根尘，觉后翻嫌再有身。今夜月明还在地，任渠明灭影中人。
秋入披香玉露浓，晚妆初罢凤楼钟。恃恩醉却昭阳酒，误把红绳戏睡龙。
二月江南花正开，山光欲翠水浮苔。绿阴到处还堪赏，不厌扁舟日日来。
台边草色苑边云，载酒来游白日曛。富贵可怜成一梦，疏花冷雨信陵坟。
行舟少住更听歌，江上东风吹绿波。折桃华，赠离别，却怜春色已无多。
世棋年矢两相催，绝岭春深与雁回。无限胸中未酬事，蓬窗灯枕酒醒来。
红尘不到三山远，家住蓬壶镜里天。隔浦落花双屐雨，过门流水一溪烟。
花影西偏半月高，不妨清梦起趋朝。金乌未促龙楼鼓，次第哦诗过午桥。
江湖无地著心宽，梦里尊前一笑欢。来晚尚馀三日恨，春风只得半醒看。
平生交态如兄弟，此日悲歌不忍闻。欲寄秋风两行字，九原无雁独怜君。
几点丹砂照绿阴，瑶池内使翠霞襟。东风何处曾相识，沉水香消午院深。
玉案珠帘翡翠屏，焚香夜诵蕊珠轻。月明鸾背飞琼过，少驻花阴带笑听。
忆郎直忆到如今，谁料恩深怨亦深。刻木为鸡啼不得，元来有口却无心。
白云深处野人家，倚杖閒吟日未斜。江上数峰看欲尽，晚钟残月入芦花。
梨花云底路参差，折得春风玉一枝。南雪未消江月晓，欲从何处寄相思。
三湘风雨五湖春，万里相思一病身。能向此中魂不断，更无愁处可愁人。
故人散尽独君存，风雨相逢海上村。尊酒饮阑言不尽，更留馀烛照黄昏。
凭阑两客怨斜曛，此日同吟只欠君。江阁虽高犹不见，几重山水几重云。
客身移宿浦云东，孤馆残灯与旧同。夜静空江无落叶，雨声惊不似山中。
寒扉斜向竹间推，此日重来是几回。行遍空林僧不见，慰人怜有一株梅。
千里长江雨乍晴，江头灯火夜深明。为报高楼莫吹笛，故园东望不胜情。
秋声溢耳不堪听，燕坐高斋户半扃。霁月满窗明似昼，梧桐如雨下空庭。
三月杨花扑酒香，扁舟春水别河梁。销魂漫拟江淹赋，家住金陵亦故乡。
风动香飘十二栏，雨中相对一尊残。玉容莫向黄昏敛，正欲携灯醉后看。
水似沧浪好濯缨，先朝曾说五云生。至今不染风尘色，日月双丸镜里行。
轻烟晴日百年初，五色玄芝产玉除。学得长生丹已熟，蓬莱何事觅仙书。
啼猿灵鹊赋难工，峡月河星思未穷。谁向楚台愁寂寞，想趋严殿却知风。
塔影萧萧夕照间，碧云黄叶满秋山。空堂夜冷无灯火，惟有残僧乞米还。
玉貌曾沾帝子恩，故乡环佩葬归魂。千年废寝无寻处，夜月啼乌尚有村。
风定云凝数峰雪，冻木无声涧流绝。道人不寐夜方央，何处寒钟打山月。
玉杯锦席坐春风，笑看桃花映酒红。为问主人今日醉，几回能在百年中。
曾记当时醉此斋，此斋初辟菊初栽。今朝携酒重来赏，醉插黄花笑口开。
求田问舍非吾事，傍柳寻花只自由。辟谷有方欲传与，腰缠那得上扬州。
万顷沧浪映远空，布帆斜挂夕阳红。秋来每动江湖兴，拟著荷衣伴钓翁。
征帆遥指五云边，君向春江思渺然。我已投簪林下隐，仙舟同载是何年。
高楼乘晓望春归，日照桃花锦作围。最爱野桥杨柳外，绿波晴影漾人衣。
野园寒落露初零，采采黄花酒半醒。怅望故人愁欲暮，隔江烟淡数峰青。
向来千树江头雪，零落东风满路尘。何似画图偏貌得，要教空谷见斯人。
鸡犬萧萧入翠微，不愁山雾湿人衣。水边杨柳因风落，松下閒云尽日飞。
风乱残灯自掩扉，夜寒游子叹无衣。池南落尽芙蓉叶，满地月明霜正飞。
野人乱后无归处，惟有尊前似故乡。昨夜流江水亭上，五更酒醒月如霜。
梨花一树照清池，煖雪晴风二月时。忽忆小园曾种得，今年应发两三枝。
三月春光欲暮时，故园回首意兼悲。道傍杨柳心枯尽，犹有青青到远枝。
欲度成山泛海槎，凤村夜半雪飞花。何由倒捲沧溟水，净洗扶桑看日华。
楼外堂前沼引溪，楼中充栋青云齐。半年恭默开群藉，学礼无穷但学诗。
月昔圆时人共怜，人今远去月空圆。亦知天外原同照，无奈人间各一天。
小阁临江虚欲流，长松满地烟未收。孤舟何处晚归急，惊起波心双白鸥。
扁舟东去背西风，数幅轻帆一望中。飞尽芦花雪欲下，带将秋色过江东。
踏遍天涯两足存，西驰未定又南奔。人间有水皆堪濯，何必沧浪一段浑。
踏雾天街艳步狂，微风一道染衣香。游人暗逐芳尘去，拾得儿家紫佩囊。
池馆楼台帝里东，锦袍初赐五花红。三千珠履同瑶席，醉里时闻长乐钟。
春台偃蹇数朝枝，风雪几侵冰玉姿。向晚不知何处笛，一声忽动故园思。
纵是虎头尽不成，龙麟盘郁数枝横。更斟雪酒孤芳共，东望海云片月生。
茧溪下从西北流，明月正照芦花秋。秋光涵映一匹练，天地与我同虚舟。
绿荷深处水生波，三五兰舟载绮罗。华月渐明风渐息，吴人愁听越人歌。
急雨打篷还易过，薄云笼树未全开。天公今岁阳和早，先有春风拂面来。
蜀魄啼时清血流，断云荒树不堪愁。山禽不管人间事，也向春风自白头。
故人别去每相思，修竹清风若见之。凤鸟不来春又暮，湘云吹断玉参差。
菊自离披蝶自愁，道人无事懒悲秋。多情昨夜三更雨，洗出青山著屋头。
短褐欺寒双鬓迷，当门新筑野墙低。何时傍竹结茅屋，与尔长吟乌夜啼。
寺门深闭对青山，何处浮杯更未还。万壑千峰人不见，满林霜叶磬声閒。
花里春云拂树开，半林初日映寒苔。数声幽鸟啼来近，似惜红香落酒杯。
垂萝书室隐清秋，千丈澄湖一叶舟。回首上林春物早，未应长被白云留。
水国霜空绝鸟飞，乱山寒翠袭行衣。何人独在林间隐，却向清时更息机。
夜雨前山晓未开，午潮孤渚晚初回。东风不住吹三日，无数江帆出夹来。
三日北风吹不休，一时南客尽停舟。可怜同在江湖上，得去心欢未去愁。
月涵河水水涵天，邻笛声声起别船。更莫苦吹肠断曲，从来孤客夜无眠。
不到故园今四载，从头点检看如何。东风昨夜回天地，还觉眼前生意多。
高楼小妇坐吹笙，杨柳春风动远情。却笑天涯芳草色，青青常是逐人行。
忆昔云帆过洞庭，万竿烟雨鹧鸪鸣。如今却向图中看，无限新情与旧情。
野水浮云任所之，渚鸥汀鹭识心期。闲身到处贫无物，只有唐人几卷诗。
宦况乡心共寂寥，秋蓬凉苇总萧萧。西风似欲留人住，吹得垂杨挽去桡。
海霞红吐散天香，艳态娇恣压众芳。岁岁殷勤分百朵，东风回首断人肠。
雨声入树密如烟，云气埋山白似绵。钓罢归来掩关卧，不知春水到门前。
千峰万壑六花晴，着屐扶筇尽日行。应似古人能放达，独将宇宙作佳城。
十年自汗不曾乾，枕上残书白首看。莫道无心与君别，樽前更觉别君难。
人间骨肉薄秋云，一事朝来不忍闻。何处青山封宿草，欲将衰泪洒孤坟。
鹤袖披翻野水滨，黄花簪破小乌巾。腰间我有坡翁带，解与西邻卖酒人。
轻落藤梢浅打沟，种时须共小迟留。浮生日月供眠外，付与携锄抱瓮休。
曲栏砌下少人窥，戏蝶游蜂忽满枝。君欲寻花须早计，只今犹是未开时。
诗思梅花两绝尘，破窗残月夜窥人。明朝走马东西去，壁上空留醉墨新。
白首看云共此台，青山明月小迟回。何时得见春风面，更到明年二月来。
高枕松根不记秋，秋来春去几时休。山中此梦公能画，我有黄金赠一舟。
多病为人未足羞，遍身无病是吾忧。眼中谁是医和手，恨杀刀圭药未投。
扁舟何处渡长津，水阔烟生不见身。莫向西岩敛高楫，天涯时有暮归人。
岁月人间古又今，斯文兴废递相寻。崔嵬百丈皆平地，西上一筇何处深。
人间忧喜也无期，万里间关一马归。莫洒东风别时泪，春光又满老莱衣。
诗到尧夫不论家，都随何柳傍何花。无住山僧今我是，夕阳庭树不闻鸦。
千年健在凭谁抹，神骨依然肉尚多。此马于今不须问，伤哉其奈主人何。
杨柳青青叶尚稀，赠行空有泪沾衣。他时何处添离恨，水国秋风一雁飞。
一卧幽轩梦不回，独遗寒月照疏梅。夜深风露萧萧下，恐有吟魂跨鹤来。
旧榻凝尘岁屡更，秋风一雁又南征。弟兄离合情无限，万里淮天共月明。
忆曾阻雪到江干，野寺相逢岁正阑。今日我来君已去，人间离合最无端。
一归方喜称閒身，十口那堪更索人。半夜随风挂帆去，负君相候洗缨尘。
短墙荒圃四无邻，水绿天青不起尘。何处渔樵将远饷，野航恰受两三人。
烟霞自分卧方壶，诏使忽从门外呼。五色石花烹炼惯，补天应不费枝梧。
几处空山啸月明，不堪闻过两三声。谁知万里南迁客，一夜孤舟梦不成。
故园松菊应无恙，上国新醪也自佳。两地思归俱未得，一身长笑在天涯。
今朝才得见征鸿，羁客凄凉意万重。数行若到江南去，好写平安向远空。
孤馆凄凉客思淹，忽闻春暮半开帘。东风绿遍阶前草，何事偏教鬓雪添。
柳影槐阴昼景长，北窗閒客在羲皇。素琴一曲知音少，坐对南薰满篆香。
一庭淡月浸梨花，好景偏宜富贵家。风动珠帘香满院，玉人相对拨琵琶。
一年春信到人间，捲地东风苦作寒。燕子不来帘半捲，满庭香雪杏花残。
宝鸭香销午梦残，倦来无力整云鬟。阑干倚遍空惆怅，人在天涯隔万山。
秋浸具区天地寒，老崖垂脚怒龙蟠。仙人夜半骑龙去，木客潜窥古灶丹。
一枝清绝傍瑶池，消息须从雪里窥。待得玲珑开满树，狂蜂浪蝶已能知。
从来迂阔笑吾儒，果是真儒亦未迂。邂逅平原话新事，一番惆怅掩残书。
行路人人说好官，一舟如叶上长安。君王若问东南事，不似江山画里看。
杏花初发望君来，望君不来桃又开。花开不向枝头看，看取北墙红满苔。
二十年前赋赏花，诗成不敢向人誇。春风东阁分题试，却望青山感物华。
苔生井干草生阶，不见马蹄门外来。风月满庭书满架，一尊时对碧山开。
万古乾坤一寸心，西风回首二毛侵。青山幸有全归地，敢向烟霞计浅深。
南邻处士闭柴门，竹树春风野径昏。痛饮狂歌人不识，客来惟有酒盈尊。
云寂露凉丛蕙悲，意衔情恨隔年期。残机夜歇金萤度，怨女啼春玉箸垂。
十日不出花尽开，城南城北锦成堆。即教闭户从花尽，莫遣看花不醉回。
江横北郭水浮天，拔起灵岩紫翠悬。夜向空冥歌海唱，鱼龙掀舞佛楼前。
山夹回溪抱日流，荷花百里锦云浮。人间掷却黄金印，长破苍烟弄钓舟。
射虎南山黑雾摧，斩鲸东海白波回。吾皇一出清天下，岂为扬州花月来。
山回水合树成村，不是桃源是鹿门。但有扁舟能送酒，莫言人世五侯尊。
官舟箫鼓竞遥林，倚醉波间一散襟。九夏风光千日酒，君恩翻觉暇中深。
凤历蛾眉两斗妍，书中端自有婵娟。风流却忆张公子，雪月风花看百年。
竹里桃花间杏花，青山深处野人家。名场利路都无梦，閒与东风领物华。
四壁虫声一院花，银河浅淡月西斜。此时此景清于水，不动薰风也自嘉。
百尺孤城对碧山，层层楼观倚云间。水明沙白风涛静，更有何人到此关。
日出帆高烟水空，岭云遥在粤天东。此行不为浮江兴，他日须传煮海功。
久忘把镜照容姿，风动屏开见鬓丝。岩背好花浑未发，莫将春色怨迟迟。
细雨庭除湿未匀，小山毛骨长精神。呼儿半捲湘帘坐，满涧飞花苦恋春。
春江一曲绕孤村，鹤有双雏竹有孙。爱听沧浪临水坐，背人新月弄黄昏。
漠漠杨花闹晓晴，穿帘入幕太多情。如何无力遮春住，点破沧浪万里清。
一溪一曲大江东，细柳新蒲窈窕通。寒食楼台三日雨，捲帘庭院百花风。
出当紫塞入黄扉，重去重来复暂归。今日竟从何处去，长江空绕万山围。
欲晴未晴云日黄，美人不来心独伤。漫倚东风数春事，桃花梨花飞过墙。
汀上閒云收未了，望中白鸟影留双。乾坤此意何人画，吟到无声月满江。
落日射江江气深，微云薄树生秋阴。青山白日足幽事，着我长吟万木林。
欲截珊瑚作钓槎，旋随鸥鸟狎云沙。美人不隔他乡月，迁客何妨著处家。
长松落落荫丹霄，策杖看花过野桥。更有薰风生涧底，入云清切间萧韶。
草烂松枯太剧晴，转多烦热是舟行。惊湍夜入还家梦，疑是青林风雨生。
记得郎行相送时，江头流水去无期。早知郎去如流水，愿作扶桑海上枝。
十年芳草惜离群，海上朱幡忆暮云。何意归轩停楚泽，万山黄叶独逢君。
故人忽漫入长安，匹马青裘霜雪寒。尊酒未空还别去，河桥相望斗阑干。
一贫无梦到封侯，屠狗吹箫不自由。今日功成身亦贵，可堪人记少年游。
昨夜承明万井开，露寒星斗共崔嵬。虚将紫气归燕石，自有荆人抱玉来。
战罢西风万树残，又看桃李遍春山。不知天地元何意，惟有长松了不关。
满庭黄叶满床尘，总为人疏鸟雀亲。与说病身应莫恨，何人不是半残人。
十口官贫不遣随，偶携元白两编诗。花犀欲角蚕将茧，莫病通天累色丝。
由来歌舞破江山，庭树能催王气残。唱得浣溪宫样句，小楼吹彻玉笙寒。
人言酒是销愁物，不到醉时愁不休。今日较来无一事，偶因杯酒却生愁。
汝兄新赋未堪难，岳色撩人试自看。但使登高须授简，主恩新拜大夫官。
白昼楼台空对酒，朱帘烟雨独看花。瑶华慰我惟平子，祗恐春深早及瓜。
大星小星坠海中，海鲸东去水涵空。楼头戍卒浑无事，到处投竿学钓翁。
西风袅袅怅离情，千里关山月独明。若到游岩栖隐处，当年泉石与谁盟。
离筵歌罢动清飙，直北关河入望遥。日暮飞帆向天际，不知暗度海门潮。
片帆飞去拂云霞，月满中秋应到家。人在长安望南国，隔江春信寄梅花。
鹦鹉唤人池殿东，花开晓日照金笼。绣帘不捲春将暮，懒向重阶扫落红。
目断长安汉使来，五云何处是蓬莱。龙沙月色三千里，独抱琵琶上紫台。
台殿崔嵬锁玉京，白云遥按步虚声。他时辟谷堪寻汝，绛节双飞绕太清。
好风凉月大堤傍，何限秋光扑画墙。回首乱山飞鸟隔，一林烟雨满横塘。
万户寒砧接暮笳，征夫何处未还家。相携女伴瑶台上，五色金盘弄月华。
当年五岭屐痕斑，五岳从今次第攀。游遍写将图画里，梅花一夜满名山。
杨花飞尽水悠悠，君到江南麦正秋。倘记故人离别处，远烟芳草不胜愁。
几载春风别上林，逍遥吾已入山深。凭君照胆玄经在，未必能窥野鹤心。
轻黄不似首春时，果是青青但此枝。欲识花无与花有，且言春去竟何之。
落花寂寂柳依依，日暮空山独掩扉。双燕不知人去远，年年犹绕画梁飞。
客中岁月易蹉跎，此日登临共醉歌。莫以天涯生感慨，他乡时少故乡多。
暮潮初涨月痕低，一叶兰舟过六溪。唱罢沧浪天渐晓，青山无数鹧鸪啼。
天涯虽自叹离群，不用题书更寄君。日日同游有诸弟，一回书寄一回闻。
春风送客翻愁客，客路逢春不当春。寄语莺声休便老，天涯犹有未归人。
尘世蹉跎三十春，欲将云水了閒身。清溪无数船来往，能去寻仙有几人。
枕前双泪落天涯，半是思君半忆家。起坐不知风露冷，一汀斜月照芦花。
山色苍茫烟水深，小舟撑出绿溪阴。一竿独钓中流影，谁识悠悠隐者心。
烟雨秋深紫翠浓，仙人楼阁暮重重。故园松菊西风外，笑指天台第一峰。
淮南群牧惯攻驹，八尺真龙万足余。圣代郊丘崇报享，祇须宝络驾金车。
老来应不耐尊拳，夜壑悠悠不记年。人事祇今如梦寐，忆君空有泪如泉。
忆向山中看白云，画图披拂思氤氲。仙家远在空青外，一榻何时许见分。
入云渺渺碧山重，流水茫茫万折东。白月倒悬星斗湿，此身如在广寒中。
海上白云如白波，天涯无奈月明何。遥知今夜闺中看，比我天涯泪更多。
酒酣夜发清冰瓮，朝罢春沾白玉盘。十载旧恩天上梦，一根生意画中看。
每叹飘零若转蓬，归来复喜两情浓。翻思在昔遥相忆，山水几重云几重。
路极天涯未忍分，一重山外一重云。人生自古多离别，江海飘零岂独君。
峡里江山总奇绝，推篷不厌去帆迟。重来恐忘经行处，一处经行一处诗。
逝水滔滔春复秋，长年踪迹寄扁舟。五湖风景谁争得，千古应须付白鸥。
不到君家已十霜，种来修竹倚云长。月明满地萧萧影，想见幽人咏晚凉。
金盏浅斟欢有馀，光阴谁解惜居诸。家贫每慕孙夫子，雪照山窗夜读书。
扬州骑鹤理难齐，雨后来看两屐泥。相慰固惭无别物，新诗千首为君题。
几度相思目断云，乡心无那惜离群。殷勤寄语诸亲旧，衰貌年来似此君。
句金之山郁嵯峨，独倚高楼揽秀多。苑君乘龙上天去，芝草琅玕奈尔何。
白浪浮空散作花，荡舟食力度年华。行人不用愁风雨，过得江来似到家。
拟共林间一鹤栖，鹤飞云路望中迷。相思吟倚阑干立，月上松梢影渐西。
闲来事事觉从容，始信山林可养慵。悔杀昔年成底事，红尘鞭马听朝钟。
瘦筇吟倚上苔梯，路入深林望转迷。料得仙宫应不远，白云深处午鸡啼。
数村行过始闻鸡，星斗依稀月满溪。遥想故园人正睡，梅花影落小窗西。
故人别后已三年，万里音书一念牵。安得生还吾与汝，美原同醉杏花天。
独坐更初有所思，悠悠令我心如饥。谁教咫尺同千瑞，安得梦中一见之。
高卧曾分白鸣沙，清溪深处采三花。总为征书出空谷，衣裳犹自染云霞。
出门已觉精神爽，况复阳回宇宙清。野树含烟迷寺迥，晴山披雪倚云明。
万里风烟何日尽，百年宇宙几人闲。春来应有桃千树，休认天台作故山。
恶事先传应早避，喜来不报亦何伤。平生最爱鸦声好，野鹊毋劳噪夕阳。
秋山万仞落秋潭，无限青枫好驻骖。君跨长鲸去不返，独留明月照江南。
短纸垂垂茧瓮开，白云堆里绝纤埃。东风吹醒罗浮梦，便觉春从天上来。
歌舞东山落日斜，碧纱常护旧龙蛇。廿年重到惊陈迹，感慨春云万里赊。
一舟还共一身轻，徙倚江山万里情。醉里不知春已过，落花满地杜鹃声。
重阳十日又当阳，白发秋光两斗忙。祗谓黄花开未尽，欲迟明日始言芳。
龙飞天启辟蒿莱，凤诏求遗动地来。因笑祖生空击楫，汉家曾见济川才。
冰姿曾不染红尘，何事新妆也艳人。想是瑶池醉归晚，误随桃杏竞芳春。
昨来试问卖茶人，为说君家是远邻。欲折梅花寄相忆，一枝老尽故园春。
烟树苍茫带远林，青山茅屋白云深。衡门昼掩无尘到，扶策应知觅赏音。
深院无人易得愁，玉阶行遍思悠悠。日斜立尽梧桐影，不道梧桐不耐秋。
晴峰万仞插青□，日照芙蓉宿翳消。判笔不摇真可拟，至今民□想高标。
长松拂云生昼寒，沙上草阁俯江湍。幽人竟日少尘事，白鸟青天到倚阑。
江寺花枝开不稀，背岩幽渚斗芳菲。东君有意如相惜，莫遣风吹片片飞。
平生落落苦难合，十五读书今老翁。却怕秋来添客思，梧桐昨夜又西风。
仙人手曳九节杖，行看好山应未穷。石间三秀食可饱，一曲试和商颜翁。
万壑千峰拥大行，半归粉本半奚囊。故应眼孔无拳石，凭寄乡心到草堂。
归鸿别鹤夜钟残，徙倚霜庭醉不欢。颇忆故山寒翠否，天涯相向画中看。
人间白日醒犹睡，老子山中睡却醒。醒睡两非还两是，溪云漠漠水泠泠。
风雪楼台夜更寒，晓来霁色满山川。当歌莫放阳春调，几处人家未起烟。
观水观山事亦清，却于来往太劳生。我欲携之置湖上，幻出君山看洞庭。
出门儿女各悲啼，去住那堪共别离。我有两行珍重泪，无端今日亦双垂。
轻烟冉冉草侵沙，野水桥边一树花。忽忆江南思无那，绿阴深处是吾家。
袅袅秋风生白波，洞庭水深鸿雁多。露华湿衣欲归去，奈此满天明月何。
海棠弄春垂紫丝，一枝立鸟压花低。去年二月如曾见，却是谁家湖石西。
秋风吹叶下纷纷，几度寻君不见君。云里愁看雁行去，天边恼杀凤笙鸣。
秋风吹叶下阶庭，几度寻君市上行。正似溪分两行水，又如天断一层云。
素练秋高草树枯，来从东海势应孤。即看一击还千里，更爱凌风不受呼。
宛转双龙血未干，闲逢老马步阑残。莫夸玉勒金羁事，见说人间行路难。
空庭一树影横斜，玉瘦香寒领岁华。解道广平心似铁，古来先已赋梅花。
天际轻云散午阴，乳莺啼树正春深。无端一夜江村雨，半落孤舟客子心。
煮茗遍馀松桂心，引杯延赏涤烦襟。开红成幄翠如雨，鹤叫空庭夜未深。
山行愁雨水愁风，两月风中更雨中。今日一帆天送我，晴湖如鉴夕阳红。
公曾寄我惠山诗，谓我忧时论自奇。欲向归舟更披写，五更寒卧不闻知。
三子从容侍一亭，夜深灯火共谈经。因君却愧蒿庵意，曾许春风点瑟声。
我醉欲眠君且坐，君如倦坐亦归休。明朝有意抱琴至，歌我风梧满院秋。
七日山中已烂柯，岂期再为道人过？年来鹤驭经多少，纵有无终奈尔何！
一团晴雪乱阶除，雨后名花入眼疏。春来春去天下似，不知何处是春居？
山近虚窗云气通，纷纷落叶堕阶红。可人一室清如□，坐听松号万壑风。
风满长林雨满城，重阳时节送君行。故园三径知存否，一幅秋香万里情。
青山隐隐白云深，溪上茅堂古木阴。阅罢残编清坐久，数声啼鸟隔幽林。
一轮明月浩无边，落影千川处处圆。在地有川皆有月，月轮元自不离天。
远嫁胡沙过十秋，哀弦弹怨不弹羞。诗书徒继中郎业，掩卷何颜看柏舟。
夏屋崔嵬四面开，攒青飞翠望中回。何人当日操铜斗，曾向山中灭代来。
春风庭草上青袍，双眼乾坤见此豪。叹我浮名成底事，黄尘回首定山高。
黄叶秋风思渺漫，为郎惆怅怕郎寒。殷勤好寄边衣去，蓬首无心对镜鸾。
玉阶辞后隔关山，镜里流光似转环。又是困人时节至，龙盘慵整凤笙闲。
柳底花阴压路尘，风光别我苦吟身。春风堪赏还堪恨，一片花飞减却春。
青山绕郭水穿城，草绿天南万里情。几度寄书书不到，东风吹泪欲沾缨。
谁教尔我别离多，仰彼苍苍可奈何。浊酒一杯愁未解，唾壶击碎不成歌。
木犀香透越山云，记得根从海上分。恨杀西风夜来恶，一枝摧处正愁君。
天意于人有浅深，人于天意岂容心。一行一止惟时耳，此道堂堂古到今。
丹鼎刀圭炼欲成，罗浮归路一壶轻。道人识得扬州鹤，少有腰缠便不胜。
双眼如星君尽有，眼中明月汝知无。莫云明月青天上，明月由来任此躯。
春来自怕客衣寒，砧杵封书手未闲。身达黄金人万里，长安常望寄家山。
云破金碎月满台，春晴冷坐笑颜开。一枝不上佳人发，残落还教蝶梦来。
园待公归岁欲深，公归不待竹成林。从来出处非容易，白日青天识此心。
短亭行色一囊琴，传食仍挥卖马金。芳思便应轻万里，梅花满路打乖吟。
野兴逢山苦欲生，即嫌新涨乱江声。西岩未暝东岩白，棹过前溪弄月明。
乳鹊巢成旅雁回，幽栖引兴亦遐哉。闲园若谓无车马，黄叶何因一道开。
柳破融风淡不寒，曾偷青眼傍雕栏。朱帘半捲花如雪，燕子巢成春已残。
满林风雪愈精神，独抱冰资占早春。忆得罗浮香梦冷，夜来谁念苦吟身。
竹须长有不须繁，闲里时时执斧看。君子洗心如洗竹，荒枝休得到千竿。
桂作浮梁石作山，曲亭回径叠朱阑。登游不尽倦还坐，仍是方塘半亩间。
琼南江表更神京，三处相思共远情。寒漏递催清夜永，愁襟空对一灯明。
自怜衰病卧荒林，白发朝来已半侵。灰却廿年豪逸兴，焚香相对只论心。
夜听吹笛满空山，睡起寻梅古寺间。一种孤芳谁解得，漫从僧舍伴云閒。
声远题高古不如，六年再睹右军书。春光四壁龙蛇动，画寝能醒病宰予。
丛菊飘金映酒杯，故人一别思堪裁。君家此去无多路，莫遣音书隔岁来。
极目青濛鸟道天，飞沉今古谁差贤。柴门胜事花如锦，我自吟诗看月眠。
酌酒狂歌对万山，乾坤浩荡几何关。罗浮老鹤应相待，何日乘风自楚还。
忆君同泊海西津，夜半围炉酒百巡。今夜扁舟惟有泪，满江风雪觅何人。
玉貌临风几欲仙，掌中歌舞为谁怜。自知不洒门前叶，只待羊车日似年。
千金裘马未须论，岁晚天涯短剑存。独少归装双白璧，应知不是过平原。
盏为黄花送几巡，夜深烧烛尚留宾。独怜不敢登坛赋，五鹿偏愁折角巾。
君从花下忆天涯，予亦长安五见花。惟有青山怜倦客，几人容易得烟霞。
长安骑马候晨鸡，风雪催班更早啼。高枕十年容倦客，五更听雨海楼西。
鲁北湖光水接天，长堤百里断还连。夹河多少垂杨柳，无限春丝锁暮烟。
当年曾共卧风烟，今日分毡各一天。惟有山头旧时月，夜深随隙到君边。
细草烟萝郁不分，玉泉飞下坐间闻。幽花莫覆岩前石，留与僧来看白云。
万仞云衢拟子登，一鞭归马激谁膺。今宵肯歇归与兴，还看中秋月色明。
尊中有酒未为贫，阶下有花长是春。把酒看花须尽醉，百年能见几閒人。
花映楼台日日春，湖中烟景世无邻。千年惟有青山在，见尽无穷歌舞人。
檐前日夜纷纷雨，槛外园林处处萤。徙倚独怜词客远，满途兰若为谁馨。
昔年曾共听秋声，高阁藜灯一样明。今夜独含悬榻愧，紫微空照月华清。
还家最喜过中秋，塔影阑阶果乱投。老大恐妨少小乐，自邀明月上高楼。
平生性僻苦难任，梦里徒吞五色禽。作赋非才惭欲死，长杨奚翅万黄金。
仙客蓬莱侍直还，晚怜休沐得仙山。聊堪吏隐人间世，欲赋郊居未拟閒。
先朝抗疏柏台臣，云是南中第一人。二十年来持斧处，至今风动八闽春。
有弟抱奇千里去，立谈浑是骨肉亲。可怜赋就时难遇，空负岩廊荐引人。
东风吹下烛龙烟，帝里河山锦绣妍。天上玉壶春似海，人间弦管夜如年。
兴逐山颠一振衣，山云长旁海云飞。天南云物无穷趣，都被游人眼带归。
傍石穿林好卜居，十年踪迹倦游馀。此身合寄青山傲，静看岩云自卷舒。
不缘南陌怨归人，何事云根托幻身。春色似怜鬟鬓改，年年花绕石傍新。
春晴日日见花开，岁月无情短鬓催。花间几奉连枝会，乐事非关在酒杯。
炎天独坐昼偏长，游子燕台忆故乡。寂寞斋中谁共语，愁看双燕话雕梁。
惆怅黄花病骨侵，风霜尤自伴抽簪。难将明月珠千颗，买得蛾眉兼买心。
双桨何来载莫愁，尊前一曲月如钩。但教黄阁回青眼，莫遣红裙笑白头。
途穷不用门题凤，三益径开无二仲。负瓢独往亦□归，曾否□人说春梦。
游人重引岁寒思，记得梅花欲发时。春事故园应较早，北枝容易接南枝。
数椽精舍倚江开，有客停桡入户来。河朔一尊堪对饮，况逢千里故人杯。
去住风尘不自由，迟回江上一扁舟。须臾月上潮初溢，少借轻帆任拍浮。
鸥鸟忘机任泊浮，捲纶日暮此维舟。清溪坐对心如水，不定閒云亦共留。
抱瓮频年学汉阴，重来宁暇卜升沉。山中远志应还在，谁识江湖此日心。
春树迢迢隔海云，无诸城向海门分。花前忽送迁莺去，何处听莺又送君。
春满前溪花水香，三峰历历对茅堂。寻常莫遣柴门闭，看取山光下夕阳。
银汉轻波漾月华，桥边灵鹊护鸾车。未知天上情多少，秋思人间遍万家。
琴书静扫一虚堂，短榻临阶月浸床。怪底朝来肌骨冷，微风昨夜入清商。
一片平湖天际青，一点君山水际萍。山人诗骨清如鹤，带得烟光过洞庭。
春山和睡恰方浓，鸟印苍苔见字踪。欲写残经犹未了，觉来心手正双慵。
春江二月柳如丝，带雨笼烟晓日迟。欲折一枝寄行客，沿堤难见向南枝。
渐暖柔芳出锦闱，梦回残月思依依。春深未少飘零恨，自托风前燕子飞。
有酒有酒春将暮，今我不饮花如诉。夭桃结子海棠飞，小窗昨夜红无数。
芙蓉千树碧溪头，树下佳人独倚楼。惆怅不堪花落尽，秋江一曲写新愁。
山深洲渚不胜寒，念尔羁孤客计难。尔自杖头誇满百，春风容易上长安。
可怪前溪满树梅，不知人老不重回。但催颜色如花落，那得同花岁岁开。
十旬晴霁乍闻雷，出震能教万象开。莫道春风偏护暖，春风原是雪中回。
二十馀年又一过，岩花犹对旧山河。重来尚作萧条客，四十登临感慨多。
吹笛江头夜半时，新声清切泪堪挥。故园应有梅花落，何得因风满客衣。
城南城北见烟波，桃李阴阴芳草多。风雨残春三月尽，教人无奈寂寥何。
欲待春寒试晓妆，冰魂先夺九秋霜。虚窗月落西风夜，不是师雄亦断肠。
接木移花本有师，花开木长更知谁。春风却自无情种，就是春风亦不知。
新晴秋色翠微间，半榻当窗独坐閒。云去懒残应别地，峰来孤绝此何山。
一片春深积雨吹，花开如喜落花悲。未知悲喜终谁得，雨却归春春亦疑。
万里今宵尺五天，深更夜对不知眠。东方涌月金盆大，挹水舒华净客烟。
逢人指点问君家，咫尺青山云半遮。落日峰西飞夕照，似浮颜色映流霞。
半载鱼书万里程，寻常来往赖时清。行云似欲添愁客，又向关河暗戟旌。
耐守春寒惯客身，时将冻笔斗芳晨。悬知世事皆云过，惟有文心向雪新。
人亦有言松有林，惟予及尔是同岑。相携物外凌霜质，独抱山中向日心。
千寻松柏暗成围，遥见宫花隐翠微。不向夕阳窥路暝，那知云外有樵归。
吹笛江头杨柳枝，曲中一调最相思。无端昨夜西风起，散作谁家送别离。
新晴云树出孤村，野坐峰头日欲昏。不有山林深更僻，人间何处避桃源。
高堂泣罢白头时，寡鹄啼霜怨更悲。玉树未传天上种，蕙兰应自借连枝。
送君南浦泪如丝，秋草生庭白露时。梦里不知谁和句，惠连群从总能诗。
敝却貂裘耐却尘，春风回首易沾巾。囊中剩有酒钱在，羞说当年问舌人。
风流诗句动京华，君性由来善狎邪。只恐坠鞭花价贱，状头文字不堪遮。
君如兰竹骨难肥，却羡人间金带围。几见曹刘曾及第，英雄何必耻空归。
露滴梧桐叶易残，夜看河汉转雕阑。如何天上成桥易，不似人间行路难。
去去山程复水程，离魂消尽子规声。布帆虽趁南风稳，恨不同君咏月明。
香作飞尘玉作烟，轻寒微月养愁天。梅花本是江南弄，一叠关山倍可怜。
山寺相寻尔尚存，强开颜笑暗声吞。最怜缕发馀霜雪，犹有白头人倚门。
垂垂白发坐凄凄，尽日空山听鸟啼。笑指岩松高百尺，入山时节与肩齐。
莺啼渐急如愁别，剩蕊残枝日又昏。野老不知春去尽，犹将杯水奠花魂。
閒云飘尽尔还留，万里长江一叶舟。风静波停山月小，碧天如洗夜悠悠。
旧疏重题识姓名，老僧何意重君平。英雄定有无端泪，不是偏多世外情。
山中兄弟几人留，料得堂前草已秋。欲把尺书凭雁足，又愁飞不到罗浮。
骨肉平生我独孤，苦持斯道有人无。只今虚却松门月，却许君心照玉壶。
七十斑衣鬓未霜，瑶池高晏出霓裳。人间乐事如天上，玉臂兰孙酒一双。
隙中日月眼前尘，梦里行藏病后身。愁绝不堪更回首，青山多少未归人。
选官须近圣人边，选佛直到然灯前。选石全凭方寸地，清风两袖米家颠。
一滴能添一种情，五更推枕梦难成。草堂风雨寻常听，不似蓬窗此夜声。
燕舞鸠啼日欲斜，郡庭浑似野人家。残书半掩开帘坐，风捲蓬花似柳花。
买得长安酒一杯，客边谁共好怀开。故人有意怜衰病，旧雨不如今雨来。
软饱三杯午梦醒，扶筇纵步竹边行。清风满径襟怀爽，喜见儿孙次第生。
野云相逐惯披衣，梦断丹青亦掩扉。忽枉烟霞一回首，令人空念十年非。
书逼钟王役莫逃，工书尽日是贪劳。不如任拙都无事，坐入更深看月高。
推篷一枕看银河，秋入新凉夜更多。翻忆长安骑瘦马，尘埃两眼奈悲何。
小架层楼敞两扉，南薰无日不吹衣。北窗高枕今陶令，不似他年梦里归。
日日江中浪拍舟，南风不遂北来谋。谁云境逆无佳思，独倚篷窗看活流。
杜鹃何处血流殷，细逐溪声断续间。双袖数行游子泪，好凭流水到君山。
为爱君家石上苔，抱琴时过两三回。秋花恋蝶风前舞，野鹤栖云竹外来。
定起闲吟独倚阑，朔风吹面雪漫漫。修心不到梅花地，耐得山中一夜寒。
入峡阴阴出峡晴，峡流端似镜般平。玉环玩世谁收得，万壑千岩月自明。
君门乞得此身閒，野树烟江一棹还。收拾旧时诗酒伴，远寻僧舍入秋山。
江海年来已倦游，剑南偏喜故人留。对床今夜休听雨，一滴空阶一滴愁。
山北山南秋复春，扁舟为屋树为邻。谁能学得天随子，老向江湖作散人。
鼓瑟齐门事已非，抱琴何惜赏音稀。有弦争似无弦达，閒看閒云出岫飞。
有树莫容姑恶栖，尔何怨姑犹怒啼。人家有儿亦有妇，不愿使闻如尔妻。
一东一西天上星，一聚一散水中萍。一来一去道傍人，一颠一倒花下巾。
谁写罗浮梦里云，飞来山鸟意相亲。傍人莫笑头如雪，占得江南第一春。
云气晚从帘外过，雨声凉傍竹边来。鱼波小簟清如水，北牖南窗面面开。
玉堂仙人冰雪姿，几度月明劳梦思。画中相见好颜色，只有铁心如旧时。
楚云如梦梦如云，云梦相牵两不分。妾若是云君是梦，云当为妾梦为君。
自笑百年浑是醉，不知今日始逢人。朝来净洗醒时眼，一一从头看好春。
六飞南渡大江来，五月荷花水殿开。白塔已荒前代寺，紫云犹绕拜郊台。
人言醉日可移竹，我爱此君醒日多。昨日雨中分数个，不知醒醉复如何。
一枝斜倚短墙东，上有翩翩十二红。莫怪无情花里鸟，白头端的爱春风。
古铜鸠杖能扶醉，小锦奚囊解贮诗。雨馆萧条形共影，一镫相待暮钟时。
姑射仙人玉雪姿，天寒瘦影立多时。春风半面曾相识，一夜梨云入梦思。
本是一株无影树，尚留此影半窗前。夜来定起无寻处，水在瓶中月在天。
并刀谁剪半江秋，中有玄真一叶舟。鱼我相忘千载下，钓丝何事不曾收。
野愚钓者近如何，占得溪山雨一蓑。茶灶笔床天上坐，往来浑不怕风波。
野愚钓者近何如，不寄云中锦字书。谁信两潮东海上，老夫日日候双鱼。
君王待士古来无，令德高名满八区。济美喜看贤世子，巳能端拱礼诸儒。
少小同游白下门，五人今有一人存。江山花柳年年发，折柳看花欲断魂。
谈经人在翠微中，缥缈烟霏隔几重。欲寄此心无可托，长随片月挂西峰。
一番花信一番新，半属东风半属尘。惟有此花开不厌，一年长占四时春。
归来双鬓各萧然，见画犹能记昔年。风雨一船曾泊处，借人灯火草堂前。
夜深独坐事枯禅，拨尽寒灰火不然。忽听楼头钟磬发，一声清韵满霜天。
衾寒翡翠怯秋风，郎在天南妾在东。相见千回都是梦，楼头长日妒双鸿。
依依杨柳映苍苔，满树桃花映日开。不知燕子栖何处，此际东风依旧回。
映日初花隔槛明，春风袅袅透寒轻。伤心怕听枝头鸟，莫向王孙归路鸣。
云散遥天锁碧岑，人间无路月沉沉。可怜寒食梨花夜，依旧春风小院深。
恨打鸳鸯两岸飞，两心相望共依依。何如溪上眠沙稳，相逐相呼趁月归。
长安腊尽已春回，馀雪全消未见梅。纸帐夜寒清梦觉，梨云空满画中开。
一去京华三十春，乡山万里梦归频。山中尚有平生侣，应见题诗忆远人。
四畔喧呼寝不宁，萧萧风雨夜三更。体寒衣温皆同趣，气叹声嗟共一情。
娇花媚草谩纷纷，直节清风见此君。我忆词林余太史，题诗聊复继停云。
已足当休即便休，百年何用万年谋。人人自带生来福，枉为儿孙作马牛。
渺渺江南道路长，故乡回首勿情伤。梅花自是江南物，但看梅花即故乡。
数声黄鸟绿阴稠，一片青山翠欲流。坐久不知花落去，閒身只为白云留。
幽禽相逐上枯荷，原上秋光太半过。对画定因难弃此，白头兄弟巳无多。
水畔人家舟作屋，飘飘身世长儿孙。几回睡足芦花月，又引帆樯过别村。
连山忽断禹门开，中有黄流万里来。更欲登临穷胜观，却愁咫尺会风雷。
山青云白楚天涯，驻节山中白昼迟。纵是无边清兴好，知音谁与和新诗。
绿萍如锦盖青池，池面高荷静不移。閒爱小亭听雨坐，恰如湘水系舟时。
夜深风雪响侵门，绣被熏来睡正温。忽念中林有樵者，独惭馀煖未能分。
花正开时节已过，祗留清影弄檐阿。潇湘千里客归去，想忆花时思更多。
高堂灯火夜相亲，点检诗书忆古人。自愧久持三尺法，一生长保寸心春。
鹿走中原海起尘，独从草昧识真人。纷纷都是人间死，母死高名万古新。
空庭草长燕交飞，独坐闲吟昼掩扉。风雨满城花落尽，几人閒得送春归。
东风吹雨正帘纤，春色和云压四檐。听断莺声残醉醒，杏花香底坐钩帘。
云开水净树依稀，无限秋光带夕晖。痴客未知缘底事，每来吟坐便忘归。
潮落平沙小棹移，雨晴烟柳远含滋。非熊好梦知何日，回首沧洲动远思。
树头风急澹烟晖，石竹萧萧涧草稀。清赏不来时又晚，满林黄叶趁鸦飞。
十载言归人不见，独将书画上长安。此情直与江流远，莫说如今行路难。
秋入溪山草半黄，白云红叶共苍苍。清商一曲无人听，独步荒林看夕阳。
归思无端梦自迷，先生今老小村西。杏花绕屋繁如雪，春雨霏霏山鸟啼。
锦幕围香宝兽危，晓妆临镜涩胭脂。绣笼鹦鹉嫌寒重，犹向帘间觅侍儿。
二月天和乍雪晴，见君似见祝先生。醉中不觉虚檐滴，吟作灯前细雨声。
每凭鱼雁问平安，一纸书回带泪看。最是夜深成独坐，白云南望雪漫漫。
湘云流尽水痕乾，玉骨伤秋露气寒。饥凤夜深飞不去，也随群鸟宿江干。
水自幽偏山自深，竹窗花牖昼沉沉。逢人若问浮生事，半是閒眠半是吟。
世情诗思两悠悠，老去何心复梦周。风雨午窗春睡起，间将吾志向春秋。
少小亲仁长事师，讲帷无复再趋期。不眠此夜相思处，敢忘平生刻骨辞。
爱汝清溪寿二亲，云笺晴染坐生春。九天会沐恩波阔，戏綵堂前百福新。
先声隐隐远如雷，高浪排空雪作堆。欲记新题何处写，伊谁一醉菊花杯。
联辔儒冠顾匪才，春风揖别话金台。残书数卷青山曲，满赖馀光烛草莱。
云开雨歇放新晴，处处春风佩玉鸣。忽喜旧游峰在目，细将心事惜平生。
一春多病倦游嬉，又对莺啼燕语时。疏竹短墙流水曲，众芳深处咏归迟。
千树东风满上林，九重春意待君深。孤舟一片梅花月，照见离明万里心。
罗浮春色自君来，万叠云山紫翠开。无限风光皆落手，袖中归去有蓬莱。
一函夜闭空山前，浮云散尽山依然。山中猿鹤亦解语，明月长恋山人眠。
一笛西风梦不惊，碧天如水大多情。月明依旧南飞去，万里玄云片羽轻。
满城二月花惊眼，风雨寻常便打残。雪冷江空何日是，来人真忆二公难。
笑只溪云是我山，百年那爱此亭閒。匆匆但恐霖难作，飞去人间不易还。
人间万事可终閒，更际明良拜舞间。我病既深扶不起，吾儿何敢亦青山。
江山万里雪如此，老雁北风何处滩。欲识阴阳千古梦，乾坤聊在睡中看。
云在青天水在瓶，古僧何处说今僧。一庵若问真何一，昨夜庵中火是灯。
白发青天一笑中，龟书龙马古今同。凭谁说与周夫子，我亦人间卖兔翁。
山僧问我梅花妙，何事无诗只笑看。万物本知梅一我，老夫今日对谁谈。
问水寻山偶自行，瘦筇聊复尽吾情。山禽不识贤东意，尽向花前管送迎。
千山木落眼全真，到处乾坤到处新。安得清秋长万里，古今不见一毫尘。
老眼江山处处新，雪中天地更精神。人间岂识尧夫意，未有深冬未有春。
襟颜何处不曾开，世短情多白发催。一曲高歌还自听，青山笑覆白云杯。
溪北溪南着树遮，一溪风日一溪花。君王莫遣丹青得，留与桃源一样誇。
岂必满头方足乐，略教经眼便堪奇。如何不对重阳酒，寂寞经旬见此枝。
花开犹未报人知，花下行吟漫自思。花若能言应笑我，年年无酒只题诗。
晚发西山舟欲北，天风吹我复还家。十年一到非容易，独立平原看稻花。
新开竹径贮秋多，携酒烦公每见过。月出未高公已去，夜深其奈月明何。
平生不耐抗尘容，兴在清溪石上松。却喜年来人事少，衡门昼掩底须重。
千年事往不须悲，后此千言未可知。今日繁华天下最，我来刚费七言诗。
自笑欲闲闲未得，却从忙里赋闲诗。飞云倦鸟归栖处，此意世人多不知。
计偕当日此攀跻，曾有狂词岭上题。治策山河成漫语，千峰秋色夕阳西。
万松如盖拥祥烟，百尺名台聚两川。岁岁春风吹杖履，与君同醉玉楼前。
小桨从教野水欺，短檐偏受朔风吹。得鱼换酒且同醉，老尽青山总不知。
记得清明共此游，北窗眼望重回头。重来徙倚情何限，烟雨茫茫风满楼。
春归花落鸟无声，一夜閒愁带雨倾。自古浮云本无定，漫将消息问阴晴。
一尊花底思悠然，落日空庭席屡前。酒熟共欢游此地，花开谁与坐明年。
早凉冲晓入纱帷，听雨听风睡起迟。街西咫尺不相见，却似河梁别后时。
知君元在识君先，水国相逢亦偶然。何日一尊还远别，暮云春树暗江天。
庭下梅花开未开，帝孙邀月久停杯。终知不入繁华梦，莫遣笙歌取次催。
新来无事已堪怜，春服初成二月天。同醉花前不同赋，转看金谷意萧然。
天地今经几劫灰，区区人世只堪哀。莫漫著书抛岁月，径须餐玉访蓬莱。
湖上花枝暖欲然，寺前杨柳绿生烟。凭君莫信春光早，宝积山头有杜鹃。
春风次第水增波，千里清淮一棹过。更恐南行劳应接，随堤新柳似新鹅。
长松摇日影亭亭，无限江头倚杖情。鸿雁欲来天拍水，白云收尽暮山横。
两涯寒碧成周道，千尺晴虹跨水云。别浦归人多怅望，斜阳搔首剧思君。
一丘高卧閒云共，二老相过旧雨同。续续江湖十年话，支离病骨起春风。
宛转舟行逐岸斜，短篷细雨正思家。春湖渺渺春蒲绿，两两鸳鸯戏浅沙。
堂上老亲垂白发，天涯游子泪斑衣。何人解道山河险，梦里犹能夜夜归。
北风吹雪雪漫漫，雪里题诗泪不乾。岂意故人摇落后，逢君五马入长安。
紫禁清秋五夜闲，金茎玉树少人间。不知帝遣神仙吏，更直蓬莱第几山。
春光明日是长安，杨柳青青傍酒寒。也自道君为客好，那应犹作故园看。
十载萧条作逐臣，长安明日更逢春。那能不醉新丰酒，且自江湖忆故人。
每到花开忆锦溪，春醪今日为君携。山中傥值看花伴，醉里新诗好共题。
谢客江湖已十秋，浮云华发共悠悠。闻君忽忆阳春调，浊酒还开白雪楼。
西湖一片白云秋，影落孤山水上浮。君自神仙谁不见，月明同在李膺舟。
病馀长与俗多违，策杖频来扣竹扉。行过空林僧不见，庭前惟有白云飞。
庭外秋风一夜生，因君归去不胜情。故园松菊犹存否，鸿雁来时好寄声。
花阴寂寂漏沈沈，孤馆残灯别恨深。遥忆去年寒食后，满天风雨夜同衾。
满城车马任追攀，静卧心閒梦亦閒。门外红尘三十丈，垂帘如隔万重山。
笑渠终日利名忙，谁似僧閒不出房。睡熟白云都不管，寺前松竹自苍苍。
翠怯春寒叶未高，玲珑石畔托根牢。晓来记得题新句，露湿先生紫兔毫。
山中酒熟君思我，雪里诗成我寄君。东望海门三百里，不胜离思乱江云。
雨重烟浓山更深，半窗楼阁昼阴阴。道书一卷香凝榻，岩翠千层鸟堕林。
朝看雨脚暮看晴，山半昏沉湖半明。昨日风光今又变，眼中谱熟手中生。
年来知己各离群，况是春深又别君。柳色青青芳草绿，停杯凄绝一江云。
病来断酒笑独醒，南山遥对北窗青。心閒梦觉日当午，啼鸟数声花满庭。
烧残银烛绣房深，帘外春寒入翠衾。梦里不知离别后，笑援双带结同心。
十里烟村一短筇，山僧野叟日相从。疏慵合向此中老，不问蓬莱若个峰。
世上除书不到眼，天涯怀抱自开尊。平生只有吟诗癖，吏散鸦啼独闭门。
每爱横枝醉里看，满林风雪浩漫漫。数声残笛知何处，吹落空江片月寒。
春深杨柳花拂楼，閒理琵琶自写愁。惆怅玉关人去远，珠帘不忍上银钩。
银瓶寂莫不焚香，帘捲梧桐又夕阳。别院笙歌嫌夜短，长门无奈漏偏长。
华清楼阁胜仙家，树树垂杨处处花。浴殿泉香春正暖，清明时节已尝瓜。
门前江水绿如苔，送尽行人日去来。潮落潮生犹有信，不知郎去几时回。
雁去平江烟水空，短蒲脩竹自成丛。东风一片沧浪梦，春在潇湘细雨中。
黄叶满阶秋已阑，征人千里隔长安。年年怨杀西风雁，不送书来只送寒。
怅别高楼酒易醒，坐闻落叶满沙汀。春来倘忆同游地，无限垂杨梦里青。
野人爱菊亦偶尔，种菊满阑秋已清。但为爱君兄弟好，欹眠闲看绿光晴。
花外春光有此梅，江城断岸尽催开。寒蜂冻蝶谁驱汝，度叶穿花得得来。
断岸欹危挂古藤，红泉瑞露饱何曾。清羸百鸟衔来易，将供日中一食僧。
心心长待笋班齐，南北中分人望迷。残腊易消春易老，怕教抛尽惹莺啼。
江南别，旧泪一双流。笛弄夜凉关路黑，虫悬叶老玉衣秋。且莫盼兰舟。
多暖少寒春不晴，最伤心处是清明。故园寒食花争发，雨歇莺啼千万声。
湖上千峰恋客游，此中惟爱白云秋。从君收拾青山去，墨沈香醪共一舟。
笔底溪山并是春，石边聊得寄闲身。由来兰泽多芳草，欲写同心赠远人。
目难自见古空言，画里丰神子自传。画若比人人更寿，人虽百岁画千年。
寸草心孤日又春，天涯何处不思亲。白云北望三千里，犹忆西湖醉酒人。
一声鸡唱整衣裳，眉黛沾残子夜霜。行到白门春色满，梅花为尔点新妆。
一声风雨客初愁，不唱啼乌泪已流。今夕樽前须尽醉，黄花犹为故人秋。
谁驻兰桡海上洲，不将明月照人愁。一声风雨笙歌乱，始信仙人不下楼。
妆楼寂寞委苍苔，春到梨花不忍开。一片愁心乱如雪，东风吹去复吹来。
三川水落限门长，秋色苍苍接越裳。海月明时拾海月，人人素足白如霜。
春时即是竹秋时，雨过鞭行更不迟。种向西南成笋易，求鱼待取最柔枝。
每恨珠帘捲太高，天风忽作快并刀。剪将半幅为秋雨，散入双湖起雪涛。
君似南高妾北高，两峰相望梦魂劳。兰桡欲渡风吹转，身在莲中立不牢。
城外青山千万重，城中独有一芙蓉。君家正在芙蓉上，一片楼台云气浓。
宴坐山手动一年，光风霁月本非禅。无言最与梅花似，开落教人见自然。
一声黄鸟一深杯，尽日林中户不开。惟有东风怜寂寞，时时吹得落花来。
天南处处是贪泉，不饮何如饮者贤。香浦只今无两浦，君船尚有水沉烟。
鸳鸯不向此溪游，岂有鸳鸯得白头。溪水不将浓泪去，泪红长似落花浮。
情同杨柳但依依，乍见那堪即送归。白首相知谁得似，梦魂从此更交飞。
古梁依旧晚鸦啼，燕子重来啄井泥。谁道星移惊世换，坏墙秋草与人齐。
下见长条见短枝，止缘幽恨减芳时。年来几度丝千尺，引得丝长易别离。
乾坤何处可题诗，画里江山雨洗时。水起峰低人不见，云生树冷鹤先知。
汝父年来实鲜欢，牵衣故作别离难。此行不是长安客，莫向浮云直北看。
银烛秋堂独听心，隔帘谁报雨沉沉？明朝不许沿溪赏，已没溪桥一尺深。
人日残梅作雪飘，出城携酒碧溪遥。无端杜老同心事，四海风尘万里桥。
重我风期谅我刚，即论私我亦堂堂。高车蜀使归来日，尚藉王家斗面香。
千春流水渺无津，万树桃花好避秦。高卧此中堪白首，不知人世有红尘。
巾车频促去他乡，临路凄其拜墓傍。我奉严亲天外去，诸孙应解办蒸尝。
怅望平原思不胜，可怜南渡竟无凭。秋深摇落冬青冷，烟雨萧萧泣六陵。
青山澹澹水茫茫，半面蒹葭半面桑。都有绿阴维钓艇，断云微漏夕阳黄。
明月照残孤客梦，寒砧捣尽万山秋。欲知别后相思处，落叶飞鸿送远舟。
斜日西楼笛思凉，无端洗马恨茫茫。天涯即在阑干外，岭色江声未是长。
横冈宛宛树青青，烟翠浮空俨画屏。满眼云岚遮不住，夕阳林外御诗亭。
南北东西四面风，行人劳逸自然公。尚嫌流水无情甚，一例滔滔只赴东。
诗梦如烟堕水村，前溪夜雨长新痕。晓来聊展一编坐，无数乱峰青到门。
满天风雨促舟回，万顷波涛雪浪堆。半幅蒲帆两枝桨，诗人已自画中来。
买得扁舟便是家，一竿一网寄生涯。晚来独醉西风里，卧看芙蓉两岸花。
空山谁按九歌声，一种斜阳万古情。绿发搔残红袖冷，江南肠断沈初明。
纤云四卷碧天遥，雾散江清冻未消。万树梅花香似海，因风吹送过溪桥。
汉使能为凿空游，穷源直尽海西头。槎回惟见支机石，谁向天边问女牛。
城北城南杨柳枝，金陵三月雨如丝。天涯有客应惆怅，正是江南草长时。
一榻残书兼旅思，半窗镫火与疏钟。静看六代江南志，坐尽维扬夜雨浓。
香消红袖晚妆残，月下怀下倚曲栏。想得吟情幽绝处，满庭风露玉钗寒。
露湿空阶翠袖寒，醉馀慵倚玉阑干。迟眠为惜清光好，此景人生几度看。
烟岚浓冷雨初晴，人在翠微深处行。云气湿衣风透骨，隔林犹听乱泉声。
何须别置小山幽，身世俱成不系舟。花似美人怜月色，引人清梦到罗浮。
泽国芦花满野霜，寺桥寒月照苍苍。不堪夜泊钟残后，落尽秋声雁几行。
花破萼，柳垂丝。客梦惊回独语时。听彻子归肠欲断，故园频望数归期。
江南好，草绿寄奴城。沽酒客来双屐滑，打鱼人去一舟轻。浮玉望中明。
海色山光文起楼，才人遗墨壁间留。春林石气漾寒碧，落日倚栏云满头。
每将佳果比佳人，自笑多生与种因。粤艳闽香消受遍，不曾嚼蜡视横陈。
三年不负题诗约，十日曾为置酒留。如此溪山归未得，眼前沧海正横流。
谁家笛里返生香？倾国风流解断肠。头白伤春无限思，不应此树管兴亡。
天无鸿雁水无鸥，烟雨茫茫我即浮。已识功名如嚼蜡，逍遥偶逐大鹏游。
落来山色云同泛，送去春寒雪自消。风月眼前容我在，未应花外问来朝。
玲珑煖玉更施朱，锦绣成团缀几株。绛雪即今零落尽，馀枝犹是小珊瑚。
堤上柳，长日尚眠三。六代繁华都梦尽，晓风残月忆江南。寂寞绿烟含。
霜初捣，泪双垂。暗伤鸾镜换妆时。长秋闭月花楼小，黄叶枫庭空雁归。
寻常驱马即天涯，腊雪春风感岁华。不及帘前双燕子，年年来绕故园花。
正是花阴望雁初，一朝喜得故人书。遥知素手缄封日，目断京华几忆余。
六月长安无一事，借人庭馆看西山。鹿车是处堪同挽，留滞何因却未还。
十日层楼九风雨，三年故国百思量。逢人只信春憔悴，不道闻欢觉小伤。
玉作寒花铁作条，任霜雪压任风摇。耻同桃李芳菲斗，独立清标在野桥。
成蹊瘦竹间寒梅，岩畔幽轩晚尚开。别有钟声清似水，竟随归鹤入林来。
笙歌满院醉春风，翠绕珠围烛影红。百两在门星在户，瑶池春煖戏双鸿。
昨夜东风夜雨凉，满山啼鸟自宫商。松阴覆地苔华湿，坐对炉烟白日长。
长忆扁舟过建滩，满汀烟雨扑人寒。今朝画此离披影，犹是篷窗带雾看。
江南好，燕子乍来时。屡唤不应挑笋约，欲成还改护兰诗。风日助相思。
憔悴累囚生意微，思归应是梦中归。山头却望摩空鸟，那得凌风学尔飞！
翠微东去路横斜，草浅林深处士家。岁月不知人不老，閒随流水认桃花。
暮云凝紫结檐牙，笳听秋风十万家。还有向西帘独启，目穷归雁落芦花。
千里栖迟客是家，梦魂飞去海天涯。窗含晓色涵虚白，知是霜华与月华。
花封绣错此分符，阁外春深唤鹧鸪。只恐梅花来问我，庭前可有落花无。
莫嗟薄命事和戎，忍泪扶鞍出汉宫。长信月明清露冷，有人团扇泣秋风。
断云拖雨过高城，帘捲虚斋素壁明。绿树绕檐人寂寂，独凭小榻听禽声。
催人出门鸡乱啼，送人离别水东西。挽水西流想无法，从今不养五更鸡。
二月东风送暖时，梨花才放两三枝。主人讶客何曾醉，总为春寒花较迟。
古木苍苍挂夕晖，青山影里鹧鸪飞。啼禽渐向云深处，我欲携琴傍翠微。
山行日日厌蚕丛，离岸登舟兴不穷。闻说溪山奇绝处，欲从高浪驾长风。
称山晓渡浪翻银，风雨随潮危更频。莫挽灵舆帆尽侧，惊心生死满船人。
羡君潇洒致如仙，心远何妨地更偏。雨洗岚光青入牖，风摇竹影绿当筵。
去岁看花三月里，一春开遍满枝红。今来不见东风暖，寂寞空庭夕照中。
水月松风相与清，江城浊酒复同倾。醉眠好作还家梦，遮莫邻鸡报五更。
残山剩水送春过，独倚危栏唤奈何。认取旧时肠断处，斜阳烟柳已无多。
绛雪枝头佳气开，长筵光映紫霞杯。登真宴上群真笑，不放良常日月催。
酬知无地悔生迟，生有微才不遇时。蚕在茧中安得脱，问蚕谁教汝抽丝？
夜凉如水拥衾眠，吟得新诗懒上笺。帘外风多疑有雨，替花愁到五更天。
防微绝少远人来，柔远何年海禁开。屈指开玄全盛日，无穷祸已此中胎。
罗浮梦醒了无痕，纸帐馀香尚带温。画就一枝谁索笑，闷人天气又黄昏。
云雁游鱼两寄翰，殷拳相诉别离酸。扇囊惠我徵图画，画就今同挂剑看。
一枝藤杖晓临池，品藻灵花句可□。愧杀夜来新雨后，山僧走报好题诗。
片月高悬似镜明，不知身在镜中行。林空夜静无啼鸟，何处吹来唤虎声。
窗前帘捲挹微凉，花放池塘露亦香。晓色含清人寂寂，看花先我有鸳鸯。
露下天高三径秋，东篱花放满枝头。西风吹急疏帘捲，人倚诗屏月射楼。
人不见，相见是还非。拜月有香空惹袖，惜花无泪可沾衣。山远夕阳低。
自笑愁多欢少。痴了。底事倩传杯。酒一巡时肠九回。推不开。推不开。
花带泪，柳含颦。风雨无情只送春。一片杜鹃啼不住，伤心多少倚栏人。
云容懒，寂寂意如何。慵向春风寻雨梦，惯偕夜月伴诗魔。添我懒还多。
残月白，早霞红。岸柳依依战晓风。傍水人家门未启，隔湖吹堕一声钟。
一剑酬恩万古悲，杜鹃飞上最柔枝。风前欲语娇如许，相见当年夜宴时。
长安车马纷如织，屋小如舟万顷波。错节盘根山木蠹，只应坚处觉心多。
经旬积雨鸡不鸣，路断何人裹饭行。惟有瑶琴伴桑户，鼓来犹是旧时声。
轻烟漠漠柳青青，半拂虹桥半水亭。啼鸟数声春昼永，博山香袅隔帘听。
厥包禹贡自扬州，作颂骚人楚泽留。争似青条朱实好，移来满树洞庭秋。
水边竹外影横斜，春入孤山处士家。肠断夜台无驿使，凭谁为寄一枝花。
凋残花柳景殊非，感昔伤今泪暗挥。独有多情松菊在，青阴不改待人归。
云山望断路茫茫，忆母思兄倍可伤。欲写尺书凭雁寄，生憎纸短话偏长。
一曲离鸾泪暗弹，何堪今日影成单？伤心记得当年事，月夕花晨共倚栏。
准拟花前醉浊醪，重阳无菊眼空劳。秋风恐被骚人怨，吹取晴霞上小桃。
汝纤我瘦不差池，对倚红阑不语时；十索十香空有恨，共君无事莫相思！
听雨听风转费猜，河梁望绝又愁催；乡心已逐人归去，剩此诗肠日九回！
此景中原得未曾，楼台处处两三层。沿江无数垂杨绿，一树垂杨一盏灯。
脱帽披襟纳惠风，夜痕如水浸浮空。升沈欲扣西来意，佛亦如人在梦中。
慈云旷隔路三千，只恨身为世网牵。嚼尽熊丸肠九折，何时莱綵舞堂前。
我来庭树犹无叶，我去居然系满柯。最是光阴容易过，心惊岁月感蹉跎。
萼绿仙人绝世姿，绛都春好谱新词。口脂眉黛天然色，分入东风作两枝。
江云照水垂垂发，陇树经春澹澹浮。一缕冻烟飞不起，暝痕催雨过吴头。
好凭佳处结茅庵，十里空山静气涵。海上春光飞不到，天风吹我下江南。
调瑟更番说改弦，妙歌投俗只堪怜。人间不见迢迢谷，移勒山庭亦足贤。
孤吟真愧夏虫鸣，相跃相从共死生。惟有伤心无与诉，未寒良夜一蝉情。
登坛阁部今写墨，跃马江深骨乃寒。一岭梅花千树雪，魂归不见旧衣冠。
收将凤纸写相思，莫道人间总不知。尽日伤心人不见，莫愁还自有愁时。
环天持轴促留题，如翅之云覆墨池。我有愁丝络鳌极，馀丝风剪推梅枝。
旧燕衔泥绕壁廊，巢痕下上暖斜阳。将雏栖稳黄金屋，影断东风五柳旁。
翡翠流芳白玉钩，夜凉如水待牵牛。知否去年人去后，枕函红泪至今留？
萧萧也，风起更潮生。独宿江城闻雁过，数星镫火暗金陵，秋笛雨中听。
机上布，手中刀。絮尽征衣莫惮劳。借问此情谁会得，拂云东去雁行高。
无限事，欢少恨偏多。都说销愁唯有酒，却看酒尽奈愁何。莫若且高歌。
好春閒过却伤春，花月江山迹易陈。一念十年销未得，画楼银烛坐怀人。
峰能射日涧能幽，云自行空海自流。见画众宾心惊倒，樽前敢请话前游。
悬萝水石斗清奇，长遣山樵羡钓师。何目扁舟落吾手，一溪风雨看离披。
海棠半开天下媚，留取五分作春睡。心知会有开尽时，且赏花前未开意。
秋来举盏尚能空，日日东篱绕晚丛。老去诗人似残菊，经霜被酒不成红。
晓色能令海气生，夕阳转觉暮空平。静中别有吞天意，最爱奔涛日夜声。
人定从来易胜天，好将锦绣裹山川。卖刀买犊传新法，生聚何须待十年。
半山半水不求全，半壁新诗叠锦笺。但得半生花里住，风吹香梦落吟边。
藓墙月影海棠枝，绕榻虫声来和诗。乞米隔江王太守，先生谪味是清时。
梦魂常向故乡驰，始信人间苦别离。夜半倚床忆诸弟，残灯如豆月明时。
向晓星辰数点斜，云中寒日似笼纱。空庭老树无人见，独背春风自著花。
目断积成一钵泪，魂销赢得十篇诗。相逢不及相思好，万境妍于未到时。
风乍起，潮涨月平沙。今夜细怜江上月，几时同折月中花。恨在水之涯。
清江水，尽日为谁流。千古风流都去也，芦花深处有闲鸥。容与不知秋。
雨晴新燕拂江城，桥下春波失鬓青。剩就花前对娇女，百年肠断此清明。
登楼不恨十年迟，曳杖逍遥鬓有丝。槛外风高龙起处，林间霜重叶红时。
征骖直拟入神京，道路多艰不可行。出郭右旋知计左，将军碑下泪纵横。
天半莲花少室峰，苍崖路断碧云封。山灵不耐红尘客，只有樵踪与虎踪。
梦中好月圆时少，帘外青山缺处多。两事已成千古恨，何须更问洞庭波。
高楼款菊破诗悭，澹白霏红上酒颜。消得花前双薄命，秋歌夜彻小重山。
三间小筑傍严滩，帆影松声入梦寒。如此家山归不得，伤心只向画中看。
黄尘百丈苦牵缠，何似山中日月妍。昨夜飘然飞客梦，一林红欲上吟鞭。
行行住住百年身，会有胡僧识劫尘。揽镜长嗟仍自笑，千秋论定更何人。
春晓喜闻千转莺，只缘柳暗又花明。压城云黑天如晦，却爱荒鸡第一声。
苍茫国破更亡家，金石遗编记斗茶。千古湖山人宛在，捲帘词影瘦黄花。
到眼横流看欲尽，隔帘斜日已无多。他时纵有还京乐，犹为今宵唤奈何。
老去偏留旧梦痕，城南把臂话黄昏。古今万事供歌哭，渺渺予怀酿酒温。
故园重见日生辉，千古伤心土一堆。非我无情不下泪，不知下泪应哭谁。
袅袅春风响佩环，顿惊莺语度重关。几番花信年光老，错觅衔泥旧燕还。
眉棱瘦尽心胡细，记得郎来十日寻。一句伤心求早死，速郎归去慰亲心。
冷鸥三两送歌阑，灯火斜街唤梦难。犹有梅花伴吹笛，愿留残雪护春寒。
江南好，酒罢已凉晖。园树老红和雨落，池塘深碧见萤飞。扶得醉人归。
宿泪暗销金缕。无绪。门外乱莺啼。绿阴如幄闹红稀。归摩归。归摩归。
一朵仙云照眼辉，两行红粉竞芳菲。明朝载酒张园去，痛饮狂歌待月归。
四年风雨话联床，一劫人天别恨长。今夕引杯还看剑，张灯不见瘦腰郎。
山色苍濛断翠霞，一池秋水落荷花。风流太守今何在，半月楼空噪暮鸦。
雨打残荷不忍听，泪连衰草更飘零。撩人可是堤边柳，似我真怜水上萍。
谋国曾无千岁计，著书空有百年心。腐儒牖下论饥饱，蒿目神州陆竟沉。
梅花本属君家物，何必孤山始一吟。踏遍峰南还水北，月明纸帐有同心。
长相思，思欲绝。翡翠寒，鸳鸯折。好花残，明月缺。不见君，寸心结。
天怀高旷乐烟霞，每值秋风逸兴赊。载酒吟诗能却俗，远随流水喜浮家。
风光懒与春同发，秋到无端开数枝。从此重阳多一举，年年霜露不能辞。
年华风柳共飘萧，知己天涯太寂寥。我为功名心自悔，愿将事业付渔樵。
乱帆和雨向湖开，万事悠悠首独回。匣里诗书总零落，对花那得欠清杯。
心澹泊，閒画岭松看。听雨闻雷怜宿鸟，轻寒轻暖薄罗裳。谁可共清凉。
江南好，松竹斗精神。雪后爱看临水影，尊前长忆赏音人。聊寄一枝春。
一别名山五十秋，再来已是雪盈头。山灵笑我疏顽甚，如此名山不数游。
枉却今年好景春，一春草草笑劳人。座中添得联吟客，结到诗缘未了因。
尽节当年著令闻，而今竟以伤身云。沧桑陵谷皆更变，只把今坟作古坟。
买山有约不能闲，家傍清溪且闭关。三径未荒人寂寂，林深时见白云还。
江山憔悴悲词客，风雨凄其对故人。旅火夜凉秋似水，新诗为洗北来尘。
夭桃夺眼难为冶，拱柳依烟未放晴。天为诗人生别恨，断云薄暝酿清明。
丹青鹤涧我心降，坐对犹销雨半窗。绝似支提灵谷里，寺门但欠枕寒江。
开窗乍见水光平，漠漠春阴未肯晴。绝似江南好风景，一川烟雨画中行。
东风寂寂掩重门，莫问人间新旧春。我欲消愁消未得，如何客里度黄昏。
虚堂风引隔湖钟，秋在西南八九峰。五尺瘦藤闲挂臂，溪山只觉欠从容。
强欲过河呼不起。英雄祗合闲中死。骑驴归去又何人，一枕清凉春睡美。
自笑书生骨相穷，倒骑驴看两三峰。天东稍喜无碑读，踏雪还来看怪松。
一别天涯十见春，重来白发一番新。心知话尽春愁处，相对依依如故人。
孤云出岫暮鸿飞，去住悠然两不疑。我自欲归归便了，何须更说世相遗。
短车无复驾青牛，散策方来对白鸥。烟水从容许君独，暂须分我一船秋。
阁雨含风户牖凉，闻机才发兴何长。无心孤竹那能尔，自是诗人知见香。
春波绿处归鸿过，夜月明时飞鹊愁。人去附书将恨寄，莫山云断倚高楼。
楼外青山半夕阳，寒鸦翻墨点林霜。平沙细草三千里，一笛西风人断肠。
雁雁相送过河来，人歌人哭雁声哀。雁到秋来却南去，南人北渡几时回。
溪行十里气如蒸，危槛凭虚不厌登。咫尺仙山在尘世，杖藜来往几人曾。
风露丛中取次芳，愁边过却几重阳。秋光到处多无主，不是闲花不肯香。
怀抱秋来强自宽，相逢赖有旧青山。郊原雨后堪图画，句引诗人兴不闲。
故人千里寄书来，长恨天涯唤不回。行路难行涩如棘，归装莫待北风催。
千年古庙映崇冈，寂寂空庭草树荒。见说旱时求得雨，一池由有老龙藏。
古渡无人鸟迹多，眼前历历旧山河。片帆不是秋风客，谁向中流发棹歌。
一时得意笑春风，不见春风满树空。老去惜花心尚在，为君留眼看蒸红。
蛰龙起后愿相从，便有人閒润物功。一片青山是归处，无心更逐渡溪风。
桃花依旧笑春风，怅望无人此醉同。应是梦中飞作蝶，树头树底觅残红。
门前不改旧山河，泪落灯前一曲歌。更把玉鞭云外指，只缘君处受恩多。
篱菊香寒晚吹笙，可怜荣落在朝昏。浮生也共花无别，不受阳和一点恩。
西风砧杵日相催，著破征衣整未回。白雁已衔霜信过，青林閒送雨声来。
姑射仙人冰雪肤，昔年伴我向西湖。别来几度春风换，标格而今似旧无。
五更枕上梦魂清，初听催归第一声。我本无家更安往，任渠啼血不关情。
霜清兮露冷，暮天碧兮微云飞。北风兮吹我衣，梅花下兮明月来几时。
月色遮楼暗，相思在梦中。桃花零落五更风。露洗燕支多少，湿残红。
碎绮裁春色，明霞晕玉容。小楼人醉倚东风。记得软杨丝里，一枝红。
天苍苍兮不吾家造，地茫茫兮不吾身容。不造不容，托乎火以相从！
心亲于身，身亲于人。不能治心，焉能治身。不能治身，焉能治人。
一轮明月，两度中秋。不知今夜里，谁复再登楼。云开万里桂香浮。
采薇采薇，西山之西。薇死复生，不生夷齐。陟彼西山，我心悲兮。
昨夜云垂地，今朝路在空。行人不改旧从容。早知此身何去与何从。
影纵天涯去，心犹此地留。凭谁解汝两愁稠。最是相思愁罢客心愁。
濯溪锦兮离离，绿草为裳兮彩花为衣，剪溪毛兮笔荐，登溪兮自颐。
吁仁乎蛇，无嗔居士之家。蛇也不嗔，夫何世之人，不如彼蛇之仁。
每日频开，竹径清修，独爱谈玄。交游方外，骚雅都是，诗禅酒禅。
出亦对前溪，入亦对前溪。自郎出门去，桃花归路迷，止见杜鹃啼。
满地月明如昼。回首。望江南。故人千里断消息。天碧。水拖蓝。
踏阳春，人间三月雨和尘。阳春踏，秋风起，肠断人间白发人。
占失牛，已被家边载上州。欲知贼姓一斤求，欲知贼名十干头。
池北池南草绿，殿前殿后花红。天子千年万岁，未央明月清风。
云童童，白龙之尾垂江中。今年天旱不作雨，水足墙上有禾黍。
心事数茎白发，生涯一片青山。空林有雪相待，古道无人独还。
万里一点白，长空鸟不飞。如今却羡相如富，犹有人间四壁居。
伴行唯瘦鹤，寻寺入深云。江城卖药常将鹤，古寺看碑不下驴。
兰径香薰幽佩，竹风凉度疏帘。情长锦瑟弦断，绣倦金缄倒拈。
石上悠然独酌，空山谁与相亲。满目长松流水，安知不是佳宾。
白发凄凉旧里，黄花冷落东篱。西望夕阳归去，淡烟衰草堪悲。
看山看水独坐，听风听雨高眠。客去客来日日，花开花落年年。
厌听残春风雨，卷帘坐看青山。波上鸥浮天远，林间鹤带云还。
烟楚苍茫际晓，霜空浩荡凝秋。何限江山远意，披襟独倚层楼。
风煖江鸿海燕，雨晴檐鹊林鸠。一段青山颜色，不随江水俱流。
史君甚爱竹弟，欲与渠为二难。岁晚青青玉立，不须俗眼同看。
幽人独坐空谷，最爱夜深月明。云外一声长啸，四山木偃风生。
白云兮孤飞，雁向北兮燕南枝。青山兮方叠，望美人兮天一涯。
老矣宦情素薄，天于书分尤悭。宁作一鸥浮海，长笑六鳌负山。
天上映藜已懒，雾中看花不真。顾我七十馀老，见公三两分人。
不为卿面作计，转令汝貌不扬。鬓畔有千茎白，眉间无一点黄。
昨夜微风细雨，今朝薄霁轻寒。檐外一声啼鸟，报知花柳平安。
毛羽自然可数，仙禽不受凡笼。衔得梧桐一叶，中含无限秋风。
江阔风烟易晚，山高草木先秋。独倚阑干尽日，此身与世悠悠。
三界惟心妙理，万物非此非彼。无一物非我心，无一物是我己。
风雨溪山数宿，归来尽有佳晴。小疾何妨隐几，隔窗娇听莺声。
叶叶深云湛碧，花花晴日摇红。当是身薰成种，不干秋水香风。
遥岑数寸斜日，杨柳一江晚烟。追恨风拘雨阻，那知雁后花前。
净几横琴晚寒，梅花落在弦间。我欲清吟无句，转烦门外青山。
欲出第一等言，须有第一等意。欲为第一等人，须作第一等事。
风细飞花相逐，林深啼鸟移时。客至旋开新茗，僧归未拾残棋。
老去转无饱计，醉来暂豁忧端。双鬓多年作雪，寸心至死如丹。
西望洞庭突兀，东连仙里人家。笑指阑干三百，醉来就此乘槎。
池上客熟无那，池中鱼不自濡。安得凉烟泛坐，绿荷尽日跳珠。
鹤怨久回俗驾，鸥盟谁主载书。一丘一壑谢汝，三岁三秋望予。
檐冰低挂阑角，隙雪斜侵坐隅。春后一寒如此，梅花有信来无。
来时见花开，去时见花落。花落花开一任风，吾生处处皆真乐。
岩前晴日荫树，林下微风采兰。临水更无尘想，望云时有遐观。
少年意与春竞，老去全将病供。鹊噪芳阴树树，蝶飞幽梦重重。
晴山阴雪犹在，西下东风苦高。眼贪白鸟孤没，耳怕哀猿数号。
风前柳欲千尺，雨后梅才一斑。邂逅纷纷桃李，飘零在在溪山。
往别政当冬仲，今来再阅新凉。簿事知君不短，啸归叹我何长。
林下囊装夙兴，云间鸿雁悲鸣。行役正嗟予弟，言旋当复诸兄。
怜我闭门卧雪，惭渠有酒盈樽。老尽青山晓色，愁添白发霜根。
春与园林共晚，人将蜂蝶俱来。樽前鸟歌花舞，归路星翻汉回。
相思命千里驾，惨别缓三叠歌。幸祖帐得少住，奈征夫催发何。
何似生，合取口，三世诸佛不知有。日午打三更，面南看北斗。
心随万境转，转处实能幽。汉地不收秦不管，不风流处也风流。
会则事同一家，不会万别千差。不会事同一家，会则万别千差。
暝烟吹雨冥冥，两牛半渡深清。京尘久污巾履，颇思归濯吾缨。
云本无心出岫，水岂有意趋东。势或使之然者，何妨巾拂谈空。
偶与白云共出，忽随倦鸟俱还。明日重寻旧路，桃花流水空山。
睡起山惊堆玉，诗成研欲敲冰。飘瓦莫嫌碎点，打窗留伴寒灯。
江南月，依然照我伤离别。故人千里共清光，玉臂云鬟香未歇。
不用读书读史，自能说西说东。若人欲了此法，一源通处皆通。
达幻方能应物，忘心乃可循门。在昔我尝用此，而今持以赠君。
松径晴泥欲乾，茅檐宿雪犹湿。满枝空怀杜二，夜诵谁德计十。
有酒不妨醉倚，有诗不妨自题。声以清风何远，影于残月都迷。
归来好，龙门有山名七宝。宿生泉石颇有缘，往来尽可休吾老。
鱼行水浊，鸟飞毛落。若起一毫佛见法见，尽六州之铁难铸错。
客散幽庭鸟集，日长高树蝉嘶。有士怀戴安道，无人铸钟子期。
微雨鹭翘艇，夕阳人倚楼。雨晴梨花春有光。砌下梨花一堆雪。
浩歌排两脚，蒙里横天涯。人情十里白头浪，世事几番黄叶风。
寺僧日扣妆钟起，园客时翻辇路耕。堂有虚白闲。珠峰塔影孤。
留春一日不可，种树十年未成。芳草断肠花落，绿窗携手莺声。
烟冷霜寒叶落，草庐野雀声喧。悄寂蓬窗弄笔，天边日暮江村。
故人昨过三十，明年我亦蹉跎。欢伯从今可退，酒波更胜逝波。
洞庭万顷秋月，君山一点晚烟。安得幅巾无事，酒船吹笛江天。
七弦五弦角奏，一觞两觞羽行。且乐眼中人聚，莫忧头上天倾。
丛深似暗不暗，叶重欲垂未垂。向晚鹧鸪啼处，满山风雨来时。
净几炉烟昼静，小斋花气春酣。莫作商声秋调，莺啼三月江南。
云散山连晴碧，江空树倚高秋。天外归舟何处，山中十二层楼。
园林日日春风，市喧不到墙东。犬卧落红篱下，莺啼新绿阴中。
但誇酒贤酒圣，莫论钱愚钱神。为龙为蛇亦可，应牛应马谁真。
山中烂柯樵者，世上负局先生。最是圣凡难别，欲烦橘叟题评。
白云一片两片，翠微千重万重。孤客尚馀短剑，青山何处疏钟。
莫倚青天长在，四禅始免风轮。不生自然不灭，无患须解无身。
长江万里扁舟，春水孤烟白鸥。何处高人持钓，百年吾道沧洲。
月下壶觞乐甚，夜深灯火归迟。为报眠鸥宿鹭，休惊品竹弹丝。
野老今朝兴动，山僧昨日书来。白云一片扶杖，明月千峰入杯。
僧来有时鸣磬，客去经旬闭关。夜雨飞泉百道，秋风落落千山。
鸡逐晓风唤客，鸟衔夜月窥人。便寻家梦能几，况复醒来不真。
野旷青天作幕，烟深白日游丝。南车北马何极，春草秋花共驰。
铁错空怜彼错，金昏未解谁昏。忧天不可天问，知世还从世论。
斯晨斯夕求心，以雅以南自吟。一室悠悠望古，孤怀渺渺殊今。
绿杨两树三树，白鸟一双二双。钓艇时横烟水，孤亭疑对春江。
月始出林尚小，钟来越涧渐微。且留半户莫掩，少待片云未归。
破屋老僧两个，古木寒鸦几枝。前溪欲冻未冻，有人桥上行时。
绿溪五里十里，隔水三家四家。借问先生何处，柴门流水桃花。
竟日帘高卷，轻寒似早秋。天际暮云稠。有人犹独立，小层楼。
仙人洗药池，时闻药香发。洗药仙人去不还，空池冷浸梅花月。
夹岸芙蓉泣露，一行鸿雁吟秋。无限风前泪点，夕阳人倚西楼。
尾犯桃花水，江南好燕归。芳草恨春迟。东风齐着力，惜分飞。
秋霁瑶台晚眺，夜深便殿宵衣。神会园林妙趣，心勤一日万机。
北阙三台五省，东山万壑千岩。琴书中有真味，风月外无多谈。
宅中为君。声之始。气和而应。律生子。四宫既作。阴阳理。
朱明在离。日长至。候气而动。徵为事。六乐成文。从之备。
予在京江，盖惯识江南之秋。一成之去，而虚作十年之留也。
玄英纪运。冬冰折。物为音本。和且悦。穷高测深。长无绝。
买妾千黄金，许身不许心。使君闻有妇，夜夜《白头吟》。
乐只君子，孰后孰先。显有嘉闻，于斯万年，维大夫之贤。
老境侵寻，衰残到今。霜须雪发春犹浅，壑眼岩眉秋更深。
金以石试，人以言试。古人自谓全璧而归，不知身在草里。
声亦观，色亦观。空劫后，空劫前。风动尘起，山深水寒。
树归鸦噪环孤戍。钟寺远霞红。酒病怜寒瘦。残蕊共眉攒。
断肠人去春将半。归客倦花飞。小窗寒梦晓，谁与画愁眉。
白云孤映遥山碧。楼倚一天秋。断肠随雁断。来雁与书回。
断肠人恨馀香换。尘暗锁窗春。小花檐月晓。屏掩半山青。
晓日兮花飞，晚风兮柳嘶。异趣兮同乐，之二虫兮何知。
滔滔五溪一何深。鸟飞不度兽不敢临。嗟哉五溪多毒淫。
烟生遥岸隐，月落半崖阴。连山惊鸟乱，隔岫断猿吟。
岸曲丝阴聚，波移带影疏。还将眉里翠，来就镜中舒。
结叶还临影，飞香欲遍空。不意馀花落，翻沈露井中。
对酒但知饮，逢人莫强牵。倚炉便得睡，横瓮足堪眠。
本逐征鸿去，还随落叶来。菊花应未满，请待诗人开。
窗里怜灯暗，阶前畏月明。不辞逢露湿，祗为重宵行。
逐舞飘轻袖，传歌共绕梁。动枝生乱影，吹花送远香。
何以辨灵应，事须得梯媒。自从灵响降，如有真人来。
不惯人间别，多应忘别时。逢山又逢水，只畏却来迟。
乐禅心似荡，吾道不相妨。独悟歌还笑，谁言老更狂。
真隐须无矫，忘名要似愚。只将两条事，空却汉潜夫。
欹枕听寒更，寒更发还住。一夜千万声，几声到君处。
绕树栖难定，填河尚未期。旧来能□语，试为报归时。
穷花常闭户，秋城闻捣衣。树回早秋色，川长迟落晖。
素丝带金地，窗间掬飞尘。偷得凤凰钗，门前乞行人。
万木秋霖后，孤山夕照馀。田园无岁计，寒近忆樵渔。
欲使传消息，空书意不任。寄君明月镜，偏照故人心。
共得烟霞径，东归山水游。萧萧望林夜，寂寂坐中秋。
树下彼何人，不语真吾好。语若及日中，烟霏谢成宝。
君念世上川，嗟予老瘴天。那堪十日内，又长白头年。
一日今年始，一年前事空。凄凉百年事，应与一年同。
闻君新酒熟，况值菊花秋。莫怪平生志，图销尽日愁。
倦寝数残更，孤灯暗又明。竹梢馀雨重，时复拂帘惊。
被色空成象，观空色异真。自悲人是假，那复假为人。
富贵年皆长，风尘旧转稀。白头方见绝，遥为一沾衣。
平生本多思，况复老逢春。今日梅花下，他乡值故人。
桥上车马发，桥南烟树开。青山斜不断，迢递故乡来。
双峰褐衣久，一磬白眉长。谁识野人意，徒看春草芳。
时与醉林壑，因之堕农桑。槐烟渐含夜，楼月深苍茫。
野烟含夕渚，山月照秋林。还将中散兴，来偶步兵琴。
云间征思断，月下归愁切。鸿雁西南飞，如何故人别。
绿艳闲且静，红衣浅复深。花心愁欲断，春色岂知心。
与君青眼客，共有白云心。不相东山去，日令春草深。
纵步不知远，夕阳犹未回。好花随处发，流水趁人来。
不寐倦长更，披衣出户行。月寒秋竹冷，风切夜窗声。
山高鸣过雨，涧树落残花。非关春不待，当由期自赊。
势从千里奔，直入江中断。岚横秋塞雄，地束惊流满。
远听江上笛，临觞一送君。还愁独宿夜，更向郡斋闻。
明从何处去，暗从何处来。但觉年年老，半是此中催。
绛树无花叶，非石亦非琼。世人何处得，蓬莱石上生。
失侣度山觅，投林舍北啼。今将独夜意，偏知对影栖。
去马嘶春草，归人立夕阳。元知数日别，要使两情伤。
复寄满瓢去，定见空瓢来。若不打瓢破，终当费酒材。
此瓢今已到，山瓢知已空。且饮寒塘水，遥将回也同。
秋山僧冷病，聊寄三五杯。应泻山瓢里，还寄此瓢来。
斜月才鉴帷，凝霜偏冷枕。持情须耿耿，故作单床寝。
万里人南去，三春雁北飞。不知何岁月？得与尔同归。
有月曾同赏，无秋不共悲。如何与君别，又是菊花时。
方池开晓色，圆月下秋阴。已乘千里兴，还抚一弦琴。
一叶随西风，君行亦向东。知妾飞书意，无劳待早鸿。
驿步堤萦阁，军城鼓振桥。鸥和湖雁下，雪隔岭梅飘。
落叶频惊鹿，连峰欲映雕。此生诗病苦，此病更萧条。
花缺伤难缀，莺喧奈细听。惜春春已晚，珍重草青青。
今日山晴后，残蝉菊发时。登楼见秋色，何处最相思。
关河月未晓，行子心已急。佳人无一言，独背残灯泣。
江人授衣晚，十月始闻砧。一夕高楼月，万里故园心。
百年愁里过，万感醉中来。惆怅城西别，愁眉两不开。
南浦凄凄别，西风袅袅秋。一看肠一断，好去莫回头。
世上强欺弱，人间醉胜醒。自君抛我去，此语更谁听。
萧散弓惊雁，分飞剑化龙。悠悠天地内，不死会相逢。
渐老只谋欢，虽贫不要官。唯求造化力，试为驻春看。
叶声落如雨，月色白似霜。夜深方独卧，谁为拂尘床。
闲骑小步马，独绕万年枝。尽日看花足，君王自不知。
玉枕寐不足，宫花空触檐。梁间燕不睡，应怪夜明帘。
刻石书离恨，因成别后悲。莫言春茧薄，犹有万重思。
念尔风雅魄，幽咽犹能文。空令伤魂鸟，啼破山边坟。
海门连洞庭，每去三千里。十载一归来，辛苦潇湘水。
泪乾红落脸，心尽白垂头。自此方知怨，从来岂信愁。
片帆何处去，匹马独归迟。惆怅江南北，青山欲暮时。
月明花满地，君自忆山阴。谁遣因风起，纷纷乱此心。
一株新柳色，十里断孤城。为近东西路，长悬离别情。
风艳霏霏去，羁人处处游。明年纵相见，不在此枝头。
昨日胜今日，今年老去年。黄河清有日，白发黑无缘。
心为明时尽，君门尚不容。田园迷径路，归去欲何从。
明月斜，秋风冷。今夜故人来不来，教人立尽梧桐影。
连檐对双树，冬翠夏无尘。未肯惭桃李，成阴不待春。
楼居半池上，澄影共相空。谢守题诗处，莲开净碧中。
秋风一夜至，吹尽后庭花。莫作经时别，西邻是宋家。
十年曾一别，征路此相逢。马首向何处，夕阳千万峰。
明月双溪水，清风八咏楼。昔年为客处，今日送君游。
树闲烟不破，溪静鹭忘飞。更爱幽奇处，斜阳艳翠微。
长安何处在，只在马蹄下。明日归长安，为君急走马。
花前始相见，花下又相送。何必言梦中，人生尽如梦。
青青树中草，托根非不危。草生树却死，荣枯君可知。
不见心相许，徒云脚漫勤。摘荷空摘叶，是底采莲人。
秋阴士多感，雨息夜无尘。清樽宜明月，复有平生人。
山中春已晚，处处见花稀。明日来应尽，林间宿不归。
茅许仙踪在，烟霞一境清。夷希何许叩，松径月空明。
水如一匹练，此地即平天。耐可乘明月，看花上酒船。
惭君能卫足，叹我远移根。白日如分照，还归守故园。
樵采徒为禁，英威岂得从。定知□路蚁，不畏水中龙。
自君之出矣，鸾镜空尘生。思君如明月，明月逐君行。
避贤初罢相，乐圣且衔杯。为问门前客，今朝几个来。
野坐分苔席，山行绕菊丛。云衣惹不破，秋色望来空。
畏老身全老，逢春解惜春。今年看花伴，已少去年人。
一鸟如霜雪，飞向白楼前。问君何以至，天子太平年。
今日忆君处，忆君君岂知。空馀暗尘字，读罢泪仍垂。
帘垂幕半卷，枕冷被仍香。如何为相忆，魂梦过潇湘。
益愧千金少，情将一饭殊。恨无泉客泪，尽泣感恩珠。
岭外音书绝，经冬复历春。近乡情更怯，不敢问来人。
自觉劳乡梦，无人见客心。空馀庭草色，日日伴愁襟。
病减诗仍拙，吟多意有馀。莫看江总老，犹被赏时鱼。
云阔烟深树，江澄水浴秋。美人何处在，明月万山头。
篱东菊径深，折得自孤吟。雨中衣半湿，拥鼻自知心。
凿破苍苔地，偷他一片天。白云生镜里，明月落阶前。
暮景千山雪，春寒百尺楼。独登还独下，谁会我悠悠。
五里复五里，去时无住时。日将家渐远，犹恨马行迟。
朝喜花艳春，暮悲花委尘。不悲花落早，悲妾似花身。
霜树鸟栖夜，空街雀报明。碧山相倚暮，归雁一行斜。
风鸣云外钟，鹤宿千年松。相思杳不见，月出山重重。
怀印喜将归，窥巢恋且依。自知栖不定，还欲向南飞。
君为河边草，逢春心剩生。妾如台上镜，得照始分明。
我心岂不平，我目自不明。徒云备双足，天下何由行。
静烟临碧树，残雪背晴楼。冷天侵极戍，寒月对行舟。
桂冷微停素，峰乾不遍岚。何溪背林处，犹覆定僧庵。
莫叹将军逼，将军要却敌。城高功亦高，尔命何劳惜。
落日早蝉急，客心闻更愁。一声来枕上，梦里故园秋。
露下瑶簪湿，云生石室寒。星坛鸾鹤舞，丹灶虎龙蟠。
十年劳远别，一笑喜相逢。又上青山去，青山千万重。
朝为杨柳色，暮作芙蓉好。春风若有情，江山相逐老。
朝见青山雪，暮见青山云。云山无断绝，秋思日纷纷。
一夕九起嗟，梦短不到家。两度长安陌，空将泪见花。
移舟泊烟渚，日暮客愁新。野旷天低树，江清月近人。
花伴成龙竹，池分跃马溪。田园人不见，疑向洞中栖。
夜静琴还静，年春酒复春。何曾山水地，风月不□□。
劝君金屈卮，满酌不须辞。花发多风雨，人生足别离。
愁将万里身，来伴看花人。何事独惆怅，故园还又春。
春来南雁归，日去西蚕远。妾思粉何极，客游殊未返。
献寿人皆庆，南山复北堂。从今千万日，此日又初长。
千年古貌多，八月秋涛晚。偶被主人留，那知来近远。
晓发梳临水，寒塘坐见秋。乡心正无限，一雁度南楼。
我昔胜君昔，君今胜我今。人生一世事，何用苦相侵。
日落江路黑，前村人语稀。几家深树里，一火夜渔归。
金谷风露凉，绿珠醉初醒。珠帐夜不收，月明堕清影。
兰阶兔月斜，银烛半含花。自怜长夜客，泉路以为家。
花池多芳水，玉杯挹赠郎。避人藏袖里，湿却素罗裳。
虽过老人宅，不解老人心。何事斜阳里，栽松欲待阴。
沙鸟浮还没，山云断复连。棹穿波底月，船压水中天。
四十归燕字，千年外始吟。已将书北岳，不用比南金。
二句三年得，一吟双泪流。知音如不赏，归卧故山秋。
景夕残霞落，秋寒细雨晴。短缨何用濯，舟在月中行。
采菊偏相忆，传香寄便风。今朝竹林下，莫使桂尊空。
秋云久无雨，江燕社犹飞。却笑舟中客，今年未得归。
斗转月未落，舟行夜已深。有村知不远，风便数声砧。
秋风动客心，寂寂不成吟。飞上危樯立，啼乌报好音。
静看秋江水，风微浪渐平。人间驰竞处，尘土自波成。
野竹通溪冷，秋泉入户鸣。乱来人不到，芳草上阶生。
艳静如笼月，香寒未逐风。桃花徒照地，终被笑妖红。
远岫见如近，千里一窗里。坐来石上云，乍谓壶中起。
春畦生百药，花叶香初霁。好容似风光，偏来入丛蕙。
此观十年游，此房千里宿。还来旧窗下，更取君书读。
水浅鱼争跃，花深鸟竞啼。春光看欲尽，判却醉如泥。
汉使南还尽，胡中妾独存。紫台绵望绝，秋草不堪论。
遗却珊瑚鞭，白马骄不行。章台折杨柳，春日路傍情。
烟外桡声远，天涯幽梦回。争知江上客，不是故乡来。
云日能催晓，风光不惜年。赖逢征客尽，归在落花前。
古树春风入，阳和力太迟。莫言生意尽，更引万年枝。
雨足高田白，披蓑半夜耕。人牛力俱尽，东方殊未明。
严妆垂玉箸，妙舞对清风。无复君王顾，春来起渐慵。
白鸟波上栖，见人懒飞起。为有求鱼心，不是恋江水。
千扉不当路，未似开一门。若遣绿珠丑，石家应尚存。
庭花已结子，岩花犹弄色。谁令生处远，用尽春风力。
一朵又一朵，并开寒食时。谁家不禁火，总在此花枝。
莲衣宜著雨，竹锡好随云。见鹤还应养，逢鸥自作群。
闻道黄花戍，频年不解兵。可怜闺里月，偏照汉家营。
路逢一老翁，两鬓白如雪。一里二里行，四回五回歇。
对酒何曾醉，寻僧未觉闲。无人不惆怅，终日见南山。
隔江看树色，沿月听歌声。不是长干住，那从此路行。
无花地亦香，有鹤松多直。向此奚必孤，山僧尽相识。
泪滴珠难尽，容殊玉易销。傥随明月去，莫道梦魂遥。
无尘从不扫，有鸟莫令弹。若要添风月，应除数百竿。
青青水中蒲，下有一双鱼。君今上陇去，我在与谁居。
一壶情所寄，四句意能多。秋到无诗酒，其如月色何。
知音者诚希，念子不能别。行行天未晓，携酒踏明月。
日过千万家，一家非所依。不及行尘影，犹随马蹄归。
袅袅古堤边，青青一树烟。若为丝不断，留取系郎船。
那言柳乱垂，尽日任风吹。欲识千条恨，和烟折一枝。
野酌乱无巡，送君兼送春。明年春色至，莫作未归人。
敢竞桃李色，自呈刀尺功。蝶犹迷剪翠，人岂辨裁红。
久喜房廊接，今成道路赊。明朝回首处，此地是天涯。
映池同一色，逐吹散如丝。结阴既得地，何谢陶家时。
花开不同赏，花落不同悲。欲问相思处，花开花落时。
那堪花满枝，翻作两相思。玉箸垂朝镜，春风知不知。
旧山诸隐沦，身在苦无身。莫锁白云路，白云多误人。
朔风扣群木，岩霜凋百草。借问月中人，安得长不老。
月出照关山，秋风人未还。清光无远近，乡泪半书间。
雨落湿孤客，心惊比栖鸟。空阶夜滴繁，相乱应到晓。
不作十日别，烦君此相留。雨馀江上月，好醉竹间楼。
遥闻捣药声，知有幽人家。相寻却无路，又隔一溪花。
山合云初尽，溪阴下夕阳。贪看无限好，柳底坐秋光。
明月万山空，溪桥暗路通。不知何洞府？终夕坐松风。
水清滩自急，荡桨直须人。劝卿休恨水，多为不知津。
莲华被君采，莲实被君折。相牵俱如丝，如何能遽绝。
把酒莫辞频，呼童更疾温。清明三月节，庭院又黄昏。
酒兴唯诗赖，诗怀实酒因。高吟到佳处，满酌岸清巾。
山中华盖洞，石气冷萧萧。不见眠云客，惟逢避雨樵。
风叶高下落，秋砧远近闻。天涯多病客，倚杖看孤云。
院僻人行少，垂杨覆地丝。阁高秋色早，山远夕阳迟。
香起深斋静，横琴夜更幽。千岩风雨冷，一夜鬼神愁。
行云思故山，游子何时还。天地如逆旅，光阴不可攀。
倦迹无造请，卜居翠微深。幽意素所惬，泉声隔空林。
春色总可惜，最怜红未开。留花能解事，郎去待归来。
东窗亦既白，疏竹淡摇影。新梢未成实，夜高饥凤醒。
天地几昏晓，浮生半是眠。寄声世上客，明月为谁圆。
娟娟春前花，袅袅风前柳。独有此君子，可为岁寒友。
日日行青山，无竹不可留。可怜春风中，桃李多春愁。
笔间珠树长，不借白云栽。尽日看龙挂，空疑有雨来。
沙汀栖处稳，夜漏有奴看。月暗芦花白，一身秋梦寒。
北上京华去，名成几日归。春风折杨柳，离思两依依。
路转村逾僻，江平岸欲无。片帆明夕照，天遣画成图。
曾到西湖上，闻香不见梅。推窗窥月色，竹外一枝开。
偶看云起处，指点隔溪山。莫问凉多少，能令羽扇闲。
绿阴坐昼寒，林深不知路。子熟定何时，山中雨如雾。
山近雨难暗，楼高秋易寒。凭谁暮云表，添我倚阑干。
老树含春容，寒泉动幽响。念彼山中人，风露恣清赏。
未到新亭上，先题明远诗。云间归雁小，山外夕阳迟。
风竹撼秋声，天寒梦不成。如何今夜月，偏照客窗明。
朝送山僧去，莫唤山僧归。相唤复相送，山露湿人衣。
疏星冻霜空，流月湿林薄。虚馆人不眠，时闻一叶落。
四山敛暝色，百虫沸哀声。夜久月未出，川光虚自明。
美人不可见，烟雨一登楼。隔岸谁家竹，娟娟不解愁。
灯晦客无寐，床空夜不眠。凄凉心下事，月到小窗前。
愁来生白发，问尔复何愁？应被春光恼，多情雪满头。
翔凤历四海，故巢何处安？蓬莱苍石外，风雨长琅玕。
思将侬别泪，溢作长江水。处处逢欢船，任欢行千里。
人传月中树，恐是山河影。片石补天馀，参差碧云冷。
长生底须学，神芝何处采？不见洗药人，清波湛然在。
一足不能行，神仙宁此留。祇以形之似，高踪何处求。
野水见落日，幽人殊未还。白云满洲渚，搔首问青天。
海上扶桑景，清光日见君。祇愁风雨夜，西北有浮云。
采莲须采芳，不采羞自献。年年来水湄，薰风会相见。
秋高山气佳，木落江水静。意固不在鱼，鱼惊钓丝影。
一干生数花，春风折香玉。持之赠所思，幽人在空谷。
百亩不同调，数花常自春。风流高韵在，优孟是何人。
荷衣不掩体，客路暗伤春。谁是怜贫者？金陵有主人。
谁识元方趣，高居湖上山。诗成不求赏，独咏两松间。
池鸟夜喧寂，水屋月流明。坐深清景迈，不知莲露盈。
牢落出同谷，凄凉赋七歌。日斜驴背上，白发似诗多。
青天归雁喜，密树坐莺深。落日春愁里，怀人浩荡心。
渊澄如止水，泉活有馀波。梅到清香处，君应风味多。
未花叶自香，既花香更别。雨过吹细风，独立池上月。
自是难容力，那堪预作期。勿忘仍勿助，非速亦非迟。
寒向江南暖，饥向江南饱。莫道江南恶，须道江南好。
暮嶂远含青，春江带空碧。细看风前枝，抛书枕萝石。
自古谁无死，惜公迟四年。问公今日死，何似四年前？
空山含薄暝，远树带轻烟。何处寻芳迹，钟声落照边。
研虽非石难磨穿，心虽非铁如其坚，守之弗失道自宣。
兹岭可逍遥，下可坐百人。岂徒木石居，真与猿鹤邻。
本是仙源种，移来禁中栽。为爱妖娇色，偏临露井开。
窗间月色微，薄雪自风吹。谁得春消息，南枝定北枝。
梧桐生碧砌，密叶暗金井。惊心昨夜月，照见栖禽影。
萤度星依草，鸥来雪满汀。故人不可见，天际乱山青。
城中寸金地，种竹不可多。风前值杖看，奈此绿阴何！
老树含青雨，平林澹白烟。隔溪茅屋在，好泊米家船。
朝啼人尽睡，暮啼人厌闻。非关毛羽恶，不入凤凰群。
结屋清溪上，仙凡此路分。终朝看不厌，惟是满山云。
尊前可忘世，纶竿聊伴身。乐然溪水上，鱼鸟与相亲。
俗驾真难到，满山都是云。云中有楼观，鸾鹤日相闻。
月色满人间，前村步又艰。南枝寻不得，何处是孤山。
徘徊三洞天，拚作十日留。何当约安期，共为千载游。
修径白云幽，山空明月秋。长松高百尺，明月袭衣裘。
世乱云浮薄，年荒虎迹多。邻翁近相戒，日暮少经过。
自君之出矣，花开又花谢。思君如日月，耿耿昼复夜。
溪上钓西风，心随溪水东。后车今已载，何待兆非熊。
人言折柳愁，我言折柳好。倘向柳边行，织君去时道。
雪色上征衣，云沙雁自飞。去家千万里，只解送人归。
路入桃源近，门藏竹户深。孤云同隐迹，老鹤识閒心。
绿绮含风弱，芳缄卷露新。忆在闲庭院，婆娑映玉人。
长松生夏寒，野水净人目。借得相牛经，闲来石上读。
云寒鸟归急，落日千峰敛。不见暮樵归，林扉静中掩。
岩云拥轻素，红叶当风堕。秋色满空亭，无人来此坐。
幸逃斤斧忧，独抱风霜节。时有饥禽来，枝头弄明月。
乞火从山妇，临流煮涧芳。怪来泉味好，并带落花香。
采莲莫采花，采莲莫采叶。要知心最苦，绿房为君折。
花多照水红，叶多照水青。愿及秋未老，为花惜芳馨。
经岁离故园，青林思飞绕。旧松长更高，新竹生渐小。
山中无别事，诗酒作生涯。鬓雪空催老，何由驻日车。
门前好杨柳，春风摇绿丝。花飞乱白雪，青春能几时。
泪尽愁难尽，燕归人未归。遥知君念妾，似妾忆君时。
妾有五字诗，寄君君勿忘。十朝成一字，字字九回肠。
烟碧带霜红，秋深处处同。晚晴山更好，诗在野航中。
映水一枝开，春从笔底来。高楼漫吹笛，终不点苍苔。
阁中人独坐，阁外已梅开。春信何须问，清香自报来。
苑门辟千扇，苑户开万扉。楼殿闻珠履，竹树隔罗衣。
随风飘岸叶，行雨暗江流。居人会应返，空欲送行舟。
山际见来烟，竹中窥落日。鸟向檐上飞，云从窗里出。
影逐斜月来，香随远风入。言是定知非，欲笑翻成泣。
南中有八树，繁华无四时。不识风霜苦，安知零落期。
涧暗泉偏冷，岩深桂绝香。住中能不去，非独淮南王。
雉飞催晚别，乌啼惊夜眠。若交新曲变，惟须促一弦。
一年漏将尽，万里人未归。君志固有在，妾躯乃无依。
阶上香入怀，庭中花照眼。春心一如此，情来不可限。
含桃落花日，黄鸟营飞时。君住马已疲，妾去蚕欲饥。
草树非一香，花叶百种色。寄语故情人，知我心相忆。
可怜谁家妇，缘流洗素足。明月在云间，迢迢不可得。
樵苏无夙饮，凿冰煮朝餐。悲矣采薇唱，苦哉有馀酸。
穷泰已有分，寿夭复属天。既见中兴乐，莫持忧自煎。
辞乡不觉远，欢寡忧自繁。何用慰秋望，青烛视夜翻。
种兰忌当门，怀璧莫向楚。楚少别玉人，门非植兰所。
深堤下生草，高城上入云。春人心生思，思心长为君。
兹夕竟何夕，念别开曾轩。光风转兰蕙，流月泛虚园。
引响犹天外，吟声似地中。戴胜噪落景，龙喷清霄风。
郎作十里行，侬作九里送。拔侬头上钗，与郎资路用。
遥夜复遥夜，遥夜忧未歇。坐对风动帷，卧见云间月。
泣听离夕歌，悲衔别时酒。自从今日去，当复相思否。
根为石所蟠，枝为风所碎。赖我有贞心，终凌细草辈。
我有数行泪，不落十馀年。今日为君尽，并洒秋风前。
可怜将可念，可念直千金。唯言有一恨，恨不遂人心。
欲持荷作柱，荷弱不胜梁。欲持荷作镜，荷暗本无光。
朝逐珠胎卷，夜傍玉钩垂。恒教罗袖拂，不分秋风吹。
莲名堪百万，石姓重千金。不解无情物，那得似人心。
暂别两成疑，开帘生旧忆。都知未有情，更似新相识。
乌带夜已逼，虫飞晓尚赊。桂月徒留影，兰灯空结花。
善即谁为御，我来无别心。聊复寓兹兴，兹兴将何咏。
风轻不动叶，雨细未沾衣。入楼如雾上，拂马似尘飞。
叶浓知柳密，花尽觉梅疏。兰生未可握，蒲小不堪书。
梅含今春树，还临先日池。人怀前岁忆，花发故年枝。
池平生已合，林花发稍稠。风入花枝动，日照水光浮。
空庭高楼月，非复三五圆。何须照床里，终是一人眠。
别怨凄歌响，离啼湿舞衣。愿假乌栖曲，翻从南向飞。
三洲断江口。水从窈窕河旁流。啼将别共来。长相思。
殿高丝吹满，日落绮罗鲜。莫论朝漏促，倾卮待夕筵。
自君之出矣，不分道无情。思君若寒草，零落故心生。
雨沐三春叶，风传十步香。映袍怜色重，临书喜带长。
心不择时息，书不择时观。达理意无碍，豁如天地宽。
平处须忘险，危时好计安。兴亡关一著，慎勿等閒看。
北内风光别，仙家日月闲。紫皇天下养，金母住人间。
仰看八尺躯，不要悬黄金。青青岁寒后，乃知君子心。
床前两小女，各在天一涯。所愧为人父，风物长年悲。
入幕未展才，辛苦在道路。回首一茫茫，风悲浮云去。
楼角凌风迥，孤城隐雾深。万事随转烛，秋光近青岑。
茫茫天造间，高岸尚为谷。百川日东流，势阅人代速。
崔嵬扶桑日，阔会沧海潮。倾都看黄屋，此意竟萧条。
巨尾蟠深草，丰毛覆古苔。雕栏临绮席，长欲上香台。
繁红层若云，密绿叠如浪。青帝下寻春，满园开步障。
未老先求退，题庵乃自呼。有才须进用，能保此名无。
相从文字盟，不与如此酒。他日有移文，毋令猿鹤受。
匪书谁与稽，匪竹谁与居。以书造竹所，俯仰千载馀。
秋云七尺藤，夜雨一卷书。寂寞空山人，微此谁与居。
若以雪见我，以林为吾家。君其非诗人，不能识梅花。
山林殊市朝，易隔故人面。珍重山中人，留面长相见。
狂与豪倾酒，饥肠共索诗。为梅成热恼，除是把□医。
花疑天女现，根讶化人移。到眼如曾识，无心转见奇。
平生空四海，红紫委如尘。梅处生新敬，宁非具限人。
看梅如看画，由我不由他。千树江头少，一枝瓶里多。
邻笛不须吹，惊喷枝头雪。主人日日来，长见开时节。
万里载梅归，道是春来路。那知春到时，梅已随风去。
梅岂必□竹，居何与梅事。政尔亦偶然，人自见之异。
道不为人香，其如人竞即。香外更多佳，人亦未易识。
人兮吾与游，竹兮吾与俱。世浊此独清，室小自有馀。
泛菊秋始佳，爱莲夏方娱。不如交此君，清兴无时无。
岁穷压霜雪，春至喜风露。一枝蜡花梅，清香美无度。
一种幽素姿，凌寒为谁展。似嫌冰雪清，故作黄金浅。
种花红不实，俗客醉仍喧。拔去树嘉谷，日无人过门。
绕臂双条达，红纱昼梦惊。连吹紫云曲，不及晚妆成。
茧馆桑阴合，新丝已上机。忧勤不知暑，亲织衮龙衣。
北山云漠漠，南涧水悠悠。去此非吾愿，临分更上楼。
云从无心来，还向无心去。无心无处寻，莫觅无心处。
我自山中客，何缘有此名。当缘琴不鼓，人不见亏成。
梦长随永漏，吟苦杂疏钟。动盖荷风劲，沾裳菊露浓。
北枝未春风，南枝先暖雪。吹香祇自怜，驿使音尘绝。
两眼明如月，江湖度十春。问谁当鼎贵，笑说未逢人。
山外江村晚，纵横八九家。过桥无路处，人思渺天涯。
缥缈云烟外，迢迢江水明。数家藏密树，一塔峭孤城。
一枝横出晓，霜外数花开。谁识生绡上，清香静处来。
立石标溪界，疏荷限水香。此翁三十载，看了几人忙。
低露下，深幕垂，月照孤琴空弦咽，宵泪谁怜此夜心。
未险先藜杖，逢亭便小留。今番已非昔，后去可能游。
闭户蚕新浴，开帘燕早归。何曾春欲去，自是物华非。
客路逢佳节，无欢更益愁。前山造云日，登陟不因游。
西家壶已倒，次第向东邻。朱户如坚闭，黄花恶笑人。
取醉非无酒，忘忧亦有花。暂来疑是客，归去不成家。
母德思齐盛，天心奋豫初。青晖凝辇路，佳气拥宸居。
惟知负米乐，不觉抱关卑。出处两得意，是非皆自知。
客到暂开扃，春芜生满庭。主人殊不顾，修竹为谁青。
逼汉敞高岩，缘云结飞阁。东山草树曛，致足登临乐。
五夜风吹露，林间鸟唤群。钟声和月落，惊起四山云。
青尽池边柳，红开槛外花。数时长病酒，今日且分茶。
春色浓于酒，梅花瘦似诗。长青今岁叶，粲白去年枝。
身岂能为患，心何可得安。想应知鹤怨，未得伴鸥闲。
十指生秋水，数声弹夕阳。不知君此曲，曾断几人肠。
嫩竹容归鹊，寒松捧落晖。危红和露落，空翠扑衣飞。
楼影秋江白，苔碑卧夕阳。水昏沙暮起，一一雁南翔。
回首乌啼夜，伤心月满楼。真成花命薄，不及柳风流。
多愁君自尔，不乐我何曾。西北山如削，明朝约共登。
命驾承千里，论文且一樽。春高人易老，风雨闭柴门。
醉掬山先走，行呼月后随。欲眠梧影下，又恐白云知。
凭虚兮御气，乘风兮驾浮。朝罢兮归来，天边兮月钩。
瘦碧两三茎，萧萧雨又晴。江湖未归客，不忍听秋声。
雨阑流水急，风定落花迟。一老临溪钓，双童画地棋。
閒花淡心事，不作春风妍。野竹三五枝，引凉吹昼眠。
茅屋拥红炉，聊在山中宿。枉却几上灯，无书供夜读。
君信问平安，闺中差可欢。竹佳连露倚，云好下阶看。
与君非一身，同户恒相忆。而况出门去，宁知南复北。
手种梅无恙，苍苔满树身。可怜开较早，不待远归人。
遗金不知主，视若盗泉然。相与弃之野，妇贤夫亦贤。
丝切登盘菜，花垂插鬓幡。老人总无分，回施与诸孙。
有时一画起，有时三绝编。朱丝弦侧畔，玉界尺傍边。
土室不堪处，其如瘴毒何。莫年款段马，有愧少游多。
尚恐公污我，何妨史失名。深衣与短制，同召不同行。
座上交游广，城南讲读馀。如何万金产，只解八分书。
沐发眠常晏，濡唇饮不多。谁云五瘴毒，常备四时和。
背冷来趋暖，虽微善自谋。如何才得意，飞去不回头。
幽明虽异趣，追远岂殊哉。隐隐闻箫鼓，神君尚冢回。
汝图膏血饱，吾惜体肤伤。景略扪差快，宜师扑不妨。
当年传画烛，帝遣快行□。□□山斋卧，□目自结□。
疏星澹河汉，点点在秋水。微澜漾残辉，曲沼过游鲤。
钟鼎本玩世，富贵徒苦人。何似天地间，萧然一閒身。
山深万木寂，一片古心枯。昨夜梅花月，相期道不孤。
风日都门外，楼台十万家。西湖春事足，不话洛阳花。
折竹声相闻，想见雪深尺。愁杀小臣心，桥山葬明日。
江花江水意，春色为谁多。极目天涯草，凄凄奈尔何。
池底看明月，明月在山头。清光连上下，分作两轮秋。
夜月闽杯浅，春风楚制轻。故乡空费梦，来此听溪声。
局上闲争战，人间任是非。空教采樵客，柯烂不知归。
谁知花有主。误入花深处。放直下、酒杯乾、便归去。
天意降时雨，山川潜出云。锄秦将授汉，此力半因君。
昔闻九仙灵，今登九仙地。袅袅一炉香，寥寥千载事。
兹岭别二年，今朝又重过。过了还复来，哀哉蚁旋磨。
自江至吾庐，七日喜及半。却恐席未温，又过江南岸。
沙虚防败岸，舟小怯惊湍。行路难如此，争如野处安。
岁月催人老，少年安在哉。羡君杯酒里，日日见花开。
看花须看神，折花莫折残。但使花骨清，岂畏花地寒。
少年多语笑，终日遂心娱。不会凡情识，如痴我亦愚。
邪见终成僻，真如是久长。闲心通物外，日月四时忙。
故老今多丧，严祠日愈新。青青陵上杏，神护五株春。
虎啸云岩下，风生林岭隅。须防威可假，慎勿逐城狐。
淮平舟未进，远绪怅依依。勿谓王孙怨，先如春草归。
水暖蛟冰解，灰飞凤管和。阳春与皇泽，并付女夷歌。
楼迥衔空雾，郊长占暝霏。戏鱼晴自掷，寒鸭夜还飞。
不枝惟叶茂，无干信中空。所以免摧折，为依君子风。
修茎无附叶，繁萼攒庭首。每欲问诗人，定得忘忧否。
槐柳午阴浓，凄凉声愈健。饮露已成仙，孰云齐女怨。
人好乌亦好，寒枝不轻踏。月明如可依，飞绕犹三匝。
短绿抽心草，深红半面花。游鱼知底事，跳碎水中霞。
老眼惊花暗，斜枝落纸愁。晚来闻冷雨，幻出一篱秋。
吾州风物好，惟是欠青山。忽有洞庭色，来从一笑间。
一发连千丈，红云出素波。秋风吹欲老，无奈落花何。
发策名犹在，回头事已非。池塘春草绿，空忆谢公归。
匆匆十日事，回首亦凄凉。何处无芳草，行人休断肠。
橘犀如半月，何日是圆时。如何一种味，却有两人知。
麒麟感世出，凤凰览德至。人苟常见之，应不指为瑞。
花开山与明，花落水流去。行人欲寻源，只在山深处。
鹤来松有客，苔去石无衣。黄金浮世在，白发故人稀。
白云闲似我，我似白云闲。二物俱无心，逍遥天地间。
携杖溪边听，抱琴台上坐。我喜见江山，江山愁见我。
青林拥萧寺，况乃在山阴。出见桃花发，方知春已深。
山月娟娟静，山烟漠漠轻。茅檐无一事，独听夜江声。
前山收苦雾，宿鸟有新声。万里南天客，三冬此日晴。
山空樵唱稀，林昏归鸟没。新月含烟霏，遥依乱峰出。
万壑树色敛，松门已暮钟。故园肠断客，应与此时同。
桂隐芙蓉盛，柴门日日开。若无诗与酒，不请看花来。
月出烟暝时，水调谁家唱。短棹欲相寻，先经此亭上。
初因桥种柳，却用柳名桥。桂隐从兹入，春风莫浪招。
杜老诗中佛，能言竹有香。欲知殊胜处，说著早清凉。
路入前山处，苍苔裹石棱。不逢负薪叟，时见隔林僧。
澄练正萦槛，高屏近拥门。偏宜云惨澹，更好月黄昏。
火老不知秋，萤飞风露下。和月立梧桐，幽人宜独夜。
斯文悔少作，自谓老更工。不是舍人样，合住此山中。
露冷蕊珠佩，五湖云水深。一枝春好在，先寄月边心。
所重一言契，宁悬千里期。他年风雨夜，还意剧谈诗。
蜡屐恣幽寻，未能得其要。登临一放目，千峰供俎豆。
得路山方尽，如归馆暂投。春风供笑傲，一醉岂人谋。
山色堆蓝重，水光拖练寒。主人看不足，终日凭栏干。
推枕月微明，登车才五更。啼破千山暝，枝禽三两声。
坐却并州骑，行思楚泽渔。斯亭著斯客，斯意竟何如。
尧舜君民学，吾儒共讲磨。一毫如有愧，其若此堂何。
忆昔登封日，山蹊困六飞。我来犹舍杖，共坐拂云衣。
新绿阴将就，残红在亦稀。雨中千点絮，来伴落花飞。
居人晏犹眠，行子夕未宿。此心从何生，却道力不足。
一物具一理，皆有极则处。索焉而不精，于德何所据。
去岁游春屐，苔痕故可寻。人家随岸远，塔影落湖深。
肩舆岂不稳，万象非我有。呼童换马来，湖山落吾手。
酒入春逾劲，天寒烛始明。偶然倾一盏，政尔忽三更。
比雪犹松在，无丝可得飘。轻拈愁欲碎，未嚼已先销。
人怨花迟发，天教暖早催。不知要催落，却道是催开。
浪喜出峡来，峡亦何曾出。两岸只无山，依旧江刻屈。
觉后难重睡，醉馀还独醒。东窗不肯白，挑尽一灯青。
强惜数茎须，惟愁白却渠。朝来都白尽，愁惜两何如。
节近亲庭远，天寒日暮时。未风窗已报，欲雪脚先知。
老子斋中宿，同来无一人。若非明月客，谁伴白云身。
南北与东西，溪光仍树色。人间无热轩，物外清凉国。
可怜林下鹤，独肯伴先生。犹有冲天志，君听叫月声。
不博右军字，且留房相池。新雏黄似酒，把酒看群嬉。
端忧更贫病，不分又花时。只说春何好，犹堪入小诗。
雾质云为屋，琼肤玉作裳。花明不是月，夜静偶闻香。
竹色岂不好，道旁端可嗔。只教寒雨里，将冷洒行人。
春醉非关酒，郊行不问涂。青天何处了，白鸟入空无。
竹国风世界，梅兄雪友朋。地清无可比，且道玉壶冰。
晚暖好登临，吾衰也不禁。雪残千嶂玉，日落万梢金。
花早春何力，香寒晓尽吹。月摇横水影，雪带入瓶枝。
雪入迎春鬓，茶醒学古胸。梦回霜满屋，吟到月斜钟。
寒力欺谁得，知侬典却衣。暮禽差慰眼，不作一行归。
我生本南溪，我长寓南谷。是子底无良，夺我谷中菊。
夕借月为烛，晨将霞作帘。犹言贫到骨，不悟取伤廉。
霜重晓未觉，日高融始寒。空墙半根湿，落叶片声乾。
清风索我吟，明月劝我饮。醉倒落花前，天地即衾枕。
要寻闲世界，不在世界外。明月与清风，何朝不相对。
梦里长逢孟，羹中亦见颜。痴儿入吾室，真作采薇看。
帆樯共天远，楼观与云平。山阅三分国，江横十万兵。
易道已南矣，清风今尚寒。山人空再拜，不识汉衣冠。
不见泉来穴，沙平落细声。夜高寒月漾，银汉太分明。
突兀临飞鸟，溪僧惯往来。云山多乐处，且入小天台。
悠然已更乐，知是鼎中馀。有海尚可往，慎毋重见渔。
袅袅云中路，沧浪四面开。诗人吟不得，唤作小蓬莱。
太平云外客，行采老山中。莫叹秋霜早，君看世上枫。
日落游人散，山寒起树声。玲珑石上穴，处处有云生。
零落雪霜后，犹含千载春。一株化为石，谁是种时人。
佛心随处见，层出更分明。不用催灯火，天高月自生。
乾坤皆数五，日月正符同。但仰重离照，难名厚载功。
水畔幡竿险，分符得异恩。潮回波似镜，聊以寄君身。
一叶舟中宿，风高浪亦高。回头人世事，真觉细如毛。
明月在天上，流光遍草莱。平生一樽酒，思与故人开。
林下人归少，君归不待年。能令两蜀士，叹甚二疏贤。
花好长患稀，花多信佳否。未有四十枝，枝枝大如斗。
故人已为土，衰鬓亦惊秋。犹喜孤山下，相逢说旧游。
笔与子皆逝，诗今谁为新。空遗运斤质，却吊断弦人。
渐台通翠浪，暑殿转清风。帘卷东朝散，金乌未遽中。
流水随弦滑，清风入指寒。坐中有狂客，莫近绣帘弹。
君来不遇我，我到不逢君。古殿依修柏，寒花对暮云。
台高天汉近，匹练挂林端。秋深霜露重，谁见落西山。
风梢绕檐匝，霜干当窗净。遥知素壁上，醉墨森相映。
云生如涌泉，云散如翻水。百变一凭栏，悠悠定谁使。
湖里种荷花，湖边种杨柳。何处渡桥人，问是人间否。
众音入我耳，诸色过吾目。闻见长历然，灵源不受触。
层崖落飞泉，微风泛乔木。坐遣谷中人，家家有琴筑。
我痛须自排，汝痴故难忘。何时篆冈竹，重来看眉藏。
人无不老理，日有再中时。不老必无也，再中应有之。
自有吾儒乐，人多不肯循。以禅为乐事，又起一重尘。
百谷仰膏雨，极枯变极荣。安得此甘泽，聊且振群生。
圣在人中出，心从行上修。金于沙里得，玉向石中求。
不逢圣人时，不见圣人面。圣人言可闻，圣人心可见。
梦里常言梦，谁知觉后思。不知今亦梦，更说梦中时。
酒喜小杯饮，诗快大字书。不知人世上，此乐更谁如。
冬夏远难出，止行南北园。如逢好风景，亦可至三天。
天听寂无音，苍苍何处寻。非高亦非远，都只在人心。
意亦心所至，言须耳所闻。谁云天地外，别有好乾坤。
月到梧桐上，风来杨柳边。院深人复静，此景共谁言。
使吾却十岁，亦可少集事。奈何天地间，日无再中理。
至灵之谓人，至贵之谓君。明则有日月，幽则有鬼神。
未见希夷真，未见希夷迹。止闻希夷名，希夷心未识。
道不远于人，乾坤只在身。谁能天地外，别去觅乾坤。
春阴易成雨，客病不禁寒。又与梅花别，无因一倚栏。
窗间有萤过，枕上见星流。欲睡不堪热，长歌起饭牛。
欲与梅为友，常忧不称渠。从今断火食，饮水读仙书。
东西二十里，相望两平桥。傍水多投钓，穿云有负樵。
无食妨何事，吾儿可散愁。焚香正巾褐，听汝读春秋。
铸印大如斗，佩剑长拄颐。不如茅屋底，睡到日高时。
涤砚欲其洁，磨镜欲其明。愿君试思之，与己孰重轻。
今夕知何夕，都如未病时。重阳莫草草，剩作几篇诗。
日落川更阔，烟生山欲浮。舟中有闲地，载我得同游。
举头山围天，濯足树映潭。山中记今日，四士集空岩。
平生独爱山，日日频跻攀。自得山中趣，结庐万山间。
夜半一阳动，万木总皆春。当观向荣意，从此识吾仁。
清沟知几曲，花落流红锦。何须浮羽觞，自可供杯饮。
无才济苍生，竹林远栖遁。中有圣人书，饭蔬自无闷。
筑堤环碧沼，种花仍满堤。幽人日往来，非关桃李蹊。
江清风偃木，霜落雁横空。若个丹青里，犹须著此翁。
色轻花更艳，体弱香自永。玉质金作裳，山明风弄影。
旧鬓千丝白，新梅百叶黄。留花如有待，迷国更须香。
异色深宜晚，生香故触人。不施千点白，别作一家春。
小阁本非宽，宇宙在其内。心与太初邻，不假飞霞佩。
风微香无根，日落花更吐。横石数步馀，却力不忍度。
尊酒贪迎月，人生醉后佳。夜来窗不掩，吹落一瓶花。
心为形之君，所主一身政。持养常清明，百体皆顺令。
信以实诸言，于外无妄宣。要须循尔物，何可背其然。
齐山压清溪，苍崖浸老碧。山半古招提，高堂敞虚寂。
此去向南西，山高山复低。不逢清话客，已觉倦扶藜。
醉时愁亦乐，老去日如年。惯见红相别，欣逢绿又鲜。
云以无心出，云归亦何心。樵牧窥其藏，妄意此阻深。
好酒来谁家，明月得我心。把酒弄明月，醉卧盗不侵。
可怜负薪子，误有廊庙志。出门欲何之，马拙车未试。
万事如浮云，可玩不可有。三年刻一叶，未就骨已朽。
山僧不好古，改作任所欲。洞荒径已迷，廊空响谁续。
山海吾乡备，移供不厌餐。恰如行建剑，幽景享多般。
君能多益办，我鼓再而衰。安得催诗雨，心摇毕月离。
薰殿午风清，金盘满贮冰。愿言均此施，四海涤烦蒸。
春风桃李容，能得几时好。谁怜涧底花，自对春风老。
妾昔与夫别，夫曾共妾言。忍能幸夫死，不得顾姑存。
能返母万里，还荣父九原。可怜帝有母，亦自待人言。
向非亲在念，念念每精专。未必饭加损，能令疾脱然。
服劳曾是孝，那更委诸人。建已老白首，中裙涤必亲。
向来父学显，别自以家名。不是能传业，如何著孝声。
觅参不可得，忽感鹿前行。行到鹿灭处，元来此地生。
父赐子以死，君侯安所疑。忍哉指鹿相，无复祖龙知。
既尔家能孝，还于国尽忠。谁宜举此爵，知是莫如公。
尚自畏四知，于亲岂忍欺。种蓝有助者，拔去不妨奇。
愿以身代母，书焚上彻天。若非神许我，未必字依然。
贼来那可迩，而敢以身迎。身岂不知爱，心乎恐母惊。
戴琴妙一世，二子得其声。不忍遗音奏，各将新弄行。
松风生晚凉，坐久市声歇。客去行独吟，踏石碎明月。
试吏才未申，食贫同古人。何以赠行色，一酌湖上春。
璧固君所寄，镜亦妾所惜。乍可返君璧，妾镜不可得。
浮云吐明月，流影玉阶阴。千里虽共照，安知夜夜心。
荷深水风阔，雨过清香发。暮角起城头，归桡带明月。
天岂私贫我，看书每自疑。寸心即知己，不用世人知。
人问我何之，我以此诗对。云飞百川流，只在天地内。
目断归帆急，无身可得追。亲庭如有问，依说鬓成丝。
河桥数株柳，偏受东风多。柔条慎勿折，生意全天和。
行歌春满路，坐歌春满园。花前人自乐，桃李岂须言。
春色人皆醉，秋光独不眠。君看明月下，何似落花前。
一棹危于叶，傍观亦损神。他时在平地，无忽险中人。
风物皆堪喜，民灵独可哀。稀逢贤太守，多是谪官来。
有客叩岩扃，无人管送迎。片云閒出岫，水月自空明。
管领神仙侣，追陪山长家。往来惟意适，歌舞对年华。
种柳护吾庐，无妨隐者居。绿酬一樽酒，青映五车书。
苍苍岩上树，夜气积而然。念彼人之学，盈科为有源。
云来万山动，云去天一色。长啸两三声，天高秋月白。
孤山养孤鹤，宜与梅为邻。处士若轻出，梅花应笑人。
山为仁者乐，况复字为仁。坐与兹山对，静中天地春。
风雨惜春残，新晴为启关。白云归去尽，还我旧青山。
不到山中久，山寒景益奇。冻泉零雪谷，坠叶弄风丝。
一水泻寒玉，数峰罗翠屏。渔樵自来往，不悟落丹青。
竹翠凉虚寝，炉薰养道情。日长无一事，燕坐有馀清。
夜永醉还醒，邻鸡已有声。衾寒霜令急，木落睡魂清。
春暖和烟重，冬寒带雪稀。何如秋浦畔，含思独依依。
不织不耕日，无忧无恼身。旷哉天地德，养此最閒人。
野坐花飞片，溪行水涨痕。山中閒日月，世上别乾坤。
山中有至乐，静者得其意。所以入山人，同来不同味。
甚欲逐郎行，畏人笑无媒。日日东风起，西家桃李开。
明进离方午，柔生遇已阴。妙参三圣易，细测两仪心。
象应轩龙次，恩承帝座光。燕坛风澹荡，蚕馆日舒长。
路尽山尤胜，溪深水愈豪。寺楼今不见，依旧五峰高。
道成元未是，再至却须成。但看西行日，归来一饷荣。
夙有水云趣，倦游尘土间。冲山为谁秀，几案我江山。
挟策博塞殊，愚智相千万。反躬诚且乐，此事要早办。
阅书五行下，未胜百回读。至道一念存，请事不远复。
好在张居士，云龙寄梦频。西斋见风月，连榻复何人。
纷纷脱柯叶，衮衮断根蓬。不待吹扬力，随风亦自东。
池上雪初消，春鸦已占巢。自怜流寓迹，无地可诛茅。
不见江南客，愿听江南钟。倾耳度遥夜，天寒多北风。
霜空出华月，樽酒聊相对。别夜复婵娟，故人千里外。
朝为去山云，暮为还山雨。谁谓物无情，欢期不知许。
闻有高秋兴，清樽醉飞鸿。应悲故人远，薄晚面西风。
无酒不成别，无诗别不成。别君诗一首，马上酒三行。
对梅日一醉，无酒如梅何。尘世独醒人，卑之毋甚高。
人与春俱老，花因雨易残。天涯云万里，肠断倚栏干。
坐久香销篆，更长烛屡花。一轮观浴兔，两部听鸣蛙。
诚能得初心，何必返初服。有以固中扃，不须防外逐。
野驿人稀到，空庭草自生。霜清殊未觉，雨细更含晴。
老屋愁风破，空林过雨乾。飘零黄叶满，寂寞野香残。
行役渠怜我，生涯我羡渠。太平今有象，随寓即吾庐。
一雪顿能晴，江山万里明。故胜茅屋底，空听滴檐声。
日上照万物，心明观一身。为光讵资火，在我不关人。
杨垂空寄恨，草碧会添愁。祇有花无数，春风醉不休。
勿谓虚明质，能成积厌威。由轻终及重，至著本从微。
树合猿啼远，崖荒虎迹新。寻常惯居者，辛苦恐行人。
下壑疑无地，高崖恐接天。端殊益州驭，敢尽祖生鞭。
枫赤芦花白，扁舟夜泊时。平生故人梦，细雨说相思。
云深不见山，雨密还遮树。相见说相思，相思说何处。
鸟雀知既夕，相逢如择栖。嗟余独何者，失侣自东西。
拟凭魂梦寻，苦恨山川远。山川远不愁，风吹梦魂断。
天上和羹事，巢由不忍闻。疏花将瘦影，閒卧一溪云。
日暮歌碧云，天寒思脩竹。佳人不可见，景入山更绿。
一瓶还一钵，作戏且逢场。会看走鹤书，横宝今道傍。
雨在时时黑，春归处处青。山回失小寺，湖尽得孤亭。
自君之出矣，懒妆眉黛浓。愁心如屋漏，点点不移床。
草木衰残意，关河离别情。秋风已如此，况复更论兵。
公子与王孙，何须更问耕。春心为花雨，梅杏尚难平。
槐影绿成围，腰舆茧馆归。我躬惟服浣，先织衮龙衣。
从来冰雪体，引墨为君开。寄语金鸾客，和羹人正来。
溪声滩外急，草色两中深。客意自南北，山光无古今。
倚杖长松底，无风昼自凉。吾庐傍林壑，嘉木耸千章。
心澄气自爽，满目是青山。欲知拄颊意，一笑可忘言。
草际露华白，天边云浪开。好风何处起，和月入帘来。
民归新邑去，古寺静寥寥。僧映水遮户，客随云过桥。
归山终未遂，折桂复何时。且共江人约，松轩雪夜棋。
绝塞程方远，穷阴岁欲残。石城归梦断，陇月照人寒。
舞衣叠翡翠，海月挂珊瑚。香满流苏幄，相迎问醉无。
零落黄金蕊，虽枯不改香。深丛隐孤秀，犹得奉清觞。
天嫌物兼美，而使密云藏。已向石屏见，何须照席光。
古锦裁诗句，班衣戏坐隅。木奴今正熟，肯效陆郎无。
万钱买尔身，千钱买尔笑。老笑空媚人，笑死人不要。
孤竹二君子，圣人知独清。但将奇节并，何用首阳名。
日结一尺网，知吐几尺丝。百虫为尔食，九腹常苦饥。
不雨已三月，草木无光辉。篱边旧菊丛，生意良亦微。
山以静故高，水以静故深。福禄岂外求，万感皆人心。
巧解逢人笑，还能乱蝶飞。清风时入户，几片落新衣。
水国鸿雁秋，烟沙风日丽。莫遣角弓鸣，惊飞不成字。
江南鸿雁行，人言好兄弟。无端风忽起，纵横不成字。
昼食鸟窥台，宴坐日过砌。俗氛无因来，烟霏作舆卫。
白足礼江沙，七星在云表。洗心无一尘，缺月西南晓。
忆得别离日，乡桥柳脚斜。读君诗一转，全似到吾家。
一声苍壁裂，再奏蛟龙悲。事往迹犹在，山空人不归。
亭亭涧底松，干凌雪霜孤。既无鸾凤翔，鸟雀来喧呼。
此君仍佩紫，直节自来孤。欲倩文夫子，招邀入画图。
山深云气多，拨云寻径入。但觉襟袖寒，不知浓翠湿。
一冤旱三年，此理乃无欺。乖和自相召，天意容何私。
事以义为本，尤须礼作舆。有时当致曲，切勿背吾初。
人皆爱吾庐，烛理均是寓。未办山林居，聊依佛僧住。
此道固非浅，圣门两三人。佳名长在眼，无实勿为宾。
自耸干霄势，应怜望岁心。试将肤寸泽，来作济时霖。
唐人旧吟处，古殿昼多阴。欲去有馀恋，片云飞碧岑。
王事有期程，称意不可再。寄言山中友，勿误青衫爱。
风细吹吟凤，雷惊起蛰龙。几年卧空谷，今日享真封。
世网角雄雌，官途争是非。人方酣蚁战，吾自送鸿飞。
蜂影过窗急，雏声出树繁。经时不吐句，此日独窥园。
扫石坐花阴，花阴复满襟。此时真昼锦，富贵亦何心。
乱山蔽天尽，丛涧绕山流。茅屋冷欲压，今日方中秋。
身绝一毫荣，胆落几回醉。难忘踏霜茅，忍冻吟冷翠。
珠帘半窗月，修竹一帘风。何事今宵景，无人解与同。
坐石夜观心，心明亡众覆。一沼水涵秋，千山月如昼。
荡桨入平湖，湖波渺无极。红白芙蓉花，何如妾颜色。
窗前有修竹，道人心自足。清风入诗肠，何用五鼎肉。
七宝岂齐经，福多不离心。心心心是佛，何处更堪寻。
明月尚孤吟，松风似海音。海枯终见底，人死不知心。
曾无一法侵，心外更无心。月冷空当午，松寒露满襟。
非身大莫寻，日落隔天阴。露柱侵云汉，井是丈三深。
声求不可求，见迹不寻牛。迹在牛还在，不求何自休。
当何奉此经，直千金□□。诸佛从此出，十地尚魂惊。
若言佛有说，执指为真月。月指两俱迷，昧修多罗□。
别是一家春，岂俱日月轮。诸法不相到，闲身混白云。
空花水月，一纳无馀。迷时四生六道，悟时一颗明珠。
妄息寂自生，寂生知则现。知生寂自灭，了了唯真见。
青山白云父，白云青山儿。白云终日倚，青山总不知。
解语非干舌，能言不在声。非声非舌用，还家罢同程。
日日是好日，时时是好时。只为分明极，翻令所得迟。
义从亲处断，贫向富边休。腰缠十万贯，骑鹤上扬州。
热月须摇扇，寒来旋著衣。若言空过日，大似不知时。
前箭射人可，后箭射人深。钟先生没后，此道少知音。
孤云起木末，翠岫插天半。一窗明暗中，乃有此遐观。
石怒不近人，国香尔何有。我以道眼观，无心得相守。
解语非干舌，能言不是声。斩新提活句，冬后一阳生。
吾常于此切，密意在汝边。麟龙不为瑞，鹤龟自成仙。
客路如天远，吟身太瘦生。无家归未得，策蹇傍春行。
云开千嶂出，木落一枝分。相见又无事，不来还忆君。
山润石含玉，林秀渊藏珠。珠玉两交辉，情穷意难极。
寻牛须访迹，学道访无心。迹在牛还在，无心道易寻。
非阙不知圆，非圆不知阙。圆阙本相因，本无圆与阙。
极目生晚照，步影何迟迟。归禽古木中，相对频相窥。
门外春将半，青青野色分。桃花开欲尽，无处觅灵云。
极目生晚照，远树笼微阴。谁知清浅流，别有沧海深。
去腊应差暖，今春定有寒。涧梅花半树，侵晓又凋残。
忆得寻流日，重来走一遭。跨门相见处，全不犯波涛。
老去厌芳菲，思归未得归。夕阳溪上树，花作去年飞。
青山何人家，芳草满樵路。猿鹤未归来，残月照烟树。
携君石上琴，弹我窗前月。月缺又还圆，谁能免离别。
草枯山欲冷，逗晓入重云。一箭无双中，何如射一群。
春水绿浮影，山光泻入怀。因思善牧者，随分纳些些。
扶过断桥水，伴归明月村。只知途路远，不觉又黄昏。
不踏门前路，春归又一年。落花红满地，芳草碧连天。
春山叠乱青，春水漾虚碧。寥寥天地间，满眼皆相识。
野阔烟迷树，江清水学天。白鸥盖具眼，终日老人边。
采得千年药，临流净洗藏。至今源里水，犹带旧时香。
落日谢虚阁，横琴相对閒。片云将急雨，一笑失前山。
闭门十日雨，破屋砌生苔。此意何人会，抱琴来不来。
吟得秋风老，敲窗意转深。凭将林下事，为寄与知音。
晓色桃蒸霞，春阴柳垂雾。为问桥下船，沿流到何处。
水底有明月，水上明月浮。水流月不去，月去水还流。
不闻尔言久，因觉我言非。欲得尔之善，真期尔指归。
真驭遗踪古，寒泉泻石清。养源人莫测，流润济苍生。
结庐傍林泉，偶与初心期。佳处时自领，未应鱼鸟知。
浮名渺吴会，耿耿千里淮。朔风吹高鸿，安得与人偕。
游子辞乡早，高堂亲已老。燕来不东飞，寄书何日到。
宇内何牢落，客行双鬓华。千山万山底，老眼付梅花。
三年寄百书，几书到我屋。昨夜梦中归，及见老妻哭。
篱菊抱香死，化入岁寒枝。依然色尚黄，雪中开更奇。
阅世真难记，如公自不忘。其于书太简，正以懒相妨。
晴新山色黛，风纵芦花白。尽日依栏干，寒宵低细月。
夕紫堆香豆，朝岚映墨池。客来不须报，正是学书时。
未说花开好，团看叶自奇。明朝非愿避，爱树恐相离。
江南有美人，别后长相忆。何以慰相思，赠汝好颜色。
暑初天未热，观阁进轻凉。果熟愁枝重，荷生觉渚香。
舟小从波兀，桥深爱树遮。风烟生远思，何必慕乘槎。
耸节偶相并，雪霜终不迷。应将古人比，孤竹有夷齐。
海上春常早，相思正一涯。北风吹雪尽，遥想折梅花。
君心似明月，月缺应再圆。但令黄河水，到海还上天。
定云浮黑月，惊风触巢鸟。暝灯客单寝，短梦恨迟晓。
笑亦待君掩，泣亦待君遮。黄金买不见，妾貌好如花。
山阴已陈迹，此乐终如何。酒船深不碍，去住少风波。
开轩向芙蓉，红绿如捧拥。游鱼定相忘，时见花光动。
二十年前令，曾来阁上吟。如今头已白，诗有壮时心。
赠我无心著，还师理亦然。秋风归旧谷，明月上青天。
我爱通羊好，山深不染尘。数家原上住，疑是避秦人。
命也岂终否，时乎不暂留。勉哉藏素业，以待岁之秋。
路作两岐分，亭多聚白云。无心本无恋，于此尚纷纷。
隐月月非隐，岫名诚强名。清光中夜满，谁谓碍峥嵘。
日影摇吟笔，烟光落酒杯。犹嫌池外俗，移入镜中来。
竹影摇金翠，泉声响佩环。庵前春日落，人向定中还。
田园有馀乐，道路有馀悲。留君不肯住，君去欲何之。
石架千层险，泉飞百尺高。能苏旱田谷，何用作波涛。
一弹弦一绝，思君肠百结。雁过无书来，立尽松间月。
佳人万里别，一念肠千结。何处望书来，天南雁飞绝。
众沼皆涵碧，斯池独涌金。宝光中夜见，不是月华深。
人去泉长在，人忙泉自閒。不供鱼鸟饮，只是照青山。
根托山中地，香分月里秋。游人莫攀折，风散一岩幽。
翻经人已去，谁为立幽亭。一望野云白，半藏山骨青。
客望海中日，窗开物外山。天形垂欲尽，飞鸟不知还。
入夏泉尝溢，光跳万斛珠。世人收得去，此景已应无。
六月想冰雪，此泉清且深。相如方病渴，植杖故来寻。
月出溪水清，月落溪水黑。茫茫溪上人，笑与月为客。
茫茫黄出寒，漠漠白铺汀。鸟去风平篆，潮回日射星。
谁遣常时月，偏从此夜明。暗添珠百倍，潜感兔多生。
浮光看不定，重露试还无。影翻狂舞客，明误已栖乌。
看久须扶立，行贪遂失归。谁能终不睡，烂醉羽觞飞。
本觉非今觉，今觉如本觉。悟得本觉时，非觉非非觉。
灯火夜寥寥，残香不可招。朱扉寒半掩，金鸭煖全消。
子云草玄时，载酒客常满。君今慕若人，竹户谁来款。
四境静山川，一枕閒风月。野水抱城幽，青天垂木末。
花发红云合，公来醉玉颓。傍城行怯远，却泛小舟回。
二月春色来，三月春色老。东风收花去，满地留芳草。
雨荡炎天气，风生乔木阴。清凉一枕睡，胜得万黄金。
寄语红莲幕，当歌金缕衣。探春曾有约，今日已春归。
本为情沈饮，翻成病染身。今朝高枕处，应羡独醒人。
片月浸寒潭，微云满空碧。若于达道人，好个真消息。
神僧曾西征，目览江山异。深林植杖藜，他日成州治。
山鸟无凡音，山云无俗状。引得白头僧，时时倚藜杖。
夜寒惨不寐，起坐弹鸣琴。之人邈云汉，空杯难独斟。
扶筇上瑶台，一笑领清绝。如何夜来风，独下前村雪。
晓语月斜树，昼啼春霁天。胸中自有激，不是故多言。
胡生好山水，烟雨山更好。鸿雁书远空，马牛风塞草。
水竹依山在，烟霞并舍分。秋添中夜雨，冷浸一溪云。
风劲叶频落，山高日易沈。坐中人不见，窗外白云深。
语别既不易，况与子同生。如何携手好，忽作千里行。
得丧有万理，古今犹一区。鹤凫元自足，蛮触竟同枯。
月下一壶酒，故人于此同。故人今不见，明月又成空。
千峰夕阳外，空翠摇烟霏。终古无求处，相看一笑归。
拟心成剩法，况复更随言。试凭堂中几，闲看窈窕门。
故山久不归，田园废耕锄。但馀玉涧碧，依旧绕吾庐。
君驭秋风来，破我残夏热。方欣对榻眠，遽作虎溪别。
思涩不自胜，援笔真欲迷。那堪屋漏雨，供此不尽溪。
大江自吞空，中流涌孤山。欲取藏袖中，归置几案间。
万壑摇苍烟，百滩渡流水。下有跨驴人，萧萧吹醉耳。
射获原非虎，图看未识龙。古来除梦卜，真得几英雄。
危疑欲堕石，苍然曰米拜。吁嗟千古情，石在米亦在。
四壁无图画，推窗尽简书。真吾何所寄，深处乐如如。
昔为郡下客，曾借水边居。秋水月为昼，春风花作庐。
风动心摇树，云生性起尘。不明今日事，昧却本来人。
生时水是冰，死时冰是水。若知无去来，只此两般是。
小雨湿春风，倦云遮落日。不若叫风来，吹云放山出。
一眼吞万山，寸心贮千里。何日上归舟，教人问春水。
残雪领春来，疏钟惊梦去。尚忆去年愁，孤舟系江树。
支头涧底石，濯足松下泉。吾生傥有此，无复东西缘。
是心长不起，宴坐一团蒲。安得龙眠手，添成憩寂图。
趣收霜后实，供我洞庭春。未暇三百颗，作书怀故人。
还家傥无事，莫负故园春。衣锦儿嬉尔，从来笑买臣。
雾雨昏不醒，东风晓能酸。我食日不足，宁忧三日寒。
映立自亭亭，吸饮风露饶。不作恩与怨，世间儿女妖。
画阁方裁扇，寒塘又凿冰。蓬壶山四彻，何处是炎蒸。
西湖天下胜，咫尺安得往。青春不可追，老力亦难强。
一点伤春恨，看成两鬓霜。如今无此梦，莫画两鸳鸯。
春风未雌雄，尊酒自贤圣。燕巢楼阁间，莺语花柳静。
雁下秋已晚，江天风雨微。宁为聚沙立，不作傍云飞。
更作东山住，寻盟尚有诗。看君腾踏去，及我未归时。
病久仍多事，深居未识春。殷勤今夜雨，且为阻游人。
世久无高识，斯人我独知。子行吾羡子，虽病敢忘诗。
云静天如水，风停海不波。请观如是相，夫子意如何。
天晓浓霜白，依然境末分。出门无所辨，华鸟寂无闻。
相从无十日，相别又经年。为问南来雁，群飞孰使然。
谁云山僧贫，而有千椽玉。幽眠岂无处，爱此晴窗绿。
牛归坡草煖，船系岸花零。白堕尊同卧，黄昏月照醒。
相识三十年，身颠心不颠。有人还会得，即是地行仙。
老去识交情，兴来怀酒伴。山林车马稀，风月壶觞满。
文字粗能饮，圣贤时复中。林间十二子，宾主自清风。
有酒或无客，有客或无酒。何时此亭中，客酒两常有。
秋去菊方好，天寒花自香。深怀傲霜意，那肯媚重阳。
相见惟言去，吾今去已成。著鞭先几日，不及送君行。
石散山形在，池乾水意存。游心山水外，至乐不容言。
长江何处水，明月几州天。月与江无约，相逢是偶然。
昔日贤太守，堂前零露甘。我来无善政，露下亦何堪。
将军头可断，讵肯以城降。斯可为忠矣，至今名此邦。
门拥千峰翠，溪无一点尘。松风清入耳，山月白随人。
饭罢匆匆别，劳生可奈何。不能留一宿，有愧此峰多。
伤哉无复见，老矣不成偕。牢落凝香地，同谁话此怀。
佳节逢吹帽，黄金染菊丛。渊明何处饮，三径冷香中。
夹日授五飞，论功中兴主。宛宛龙父尊，兹山职霖雨。
义居传九世，瑞物记三荆。何似同根竹，春风一死生。
一任笋侵疆，何防鞭碍道。千户广侯封，三家结村保。
掷果心频喜，攀条臂暗通。有怀清远峡，云断玉环空。
行乐惜分阴，或风雨有疾。细数一年中，户开能几日。
有圃无修竹，其如借宅何。宁忘三月味，不厌此君多。
花柳绕宅茂，先生在郊居。下帷良已苦，时作带经锄。
清秋气萧瑟，遥夜水崩奔。自了岩中趣，无人可共论。
山寒夕飙急，木落洞庭波。几叠云屏好，一生秋梦多。
自作山中人，即与云为友。一啸雨纷纷，无劳三奠酒。
风生长林悲，云起空谷暝。下有不死人，一室常在定。
且喜梅花开，莫嗟梅花小。花小风味深，此意君已了。
琴书四十年，几作山中客。一日茅栋成，居然我泉石。
出载长烟重，归装片月轻。千岩猿鹤友，愁绝棹歌声。
江空秋月明，夜久寒露滴。扁舟何处归，吟啸永佳夕。
潇湘木落时，玉佩秋风起。日暮怅何之，寂寞寒江水。
朝发长涧头，夕宿长涧尾。伤哉长涧人，祸变乃如此。
七泽阑干外，兹游亦壮哉。主人何处去，犹未赋归来。
牛磨人俱转，车旋水即流。争如霖雨足，所至息人牛。
积功墨成池，增价蒲为扇。不作新样脚，一洗憔悴面。
槐绿复槐绿，时来人自忙。处阴聊避影，岁月去堂堂。
爱苔无爱竹，戒勿长儿孙。竹屋偏宜雪，何妨种满园。
鸟啼从溅血，花发亦同心。三月春光老，映山花照林。
厌绿不厌红，夺朱非恶紫。了知色即空，色空奚慕蚁。
已是诗成集，何妨酒拍浮。人生不行乐，空惜鬓惊秋。
窗暗灯花结，帘疏露气浮。晚来城上角，吹断一天秋。
澄心秋月明，触事浮云坏。凫鹤置勿论，凡楚竟谁在。
造化管不得，要开时便开。洗天风雨夜，春色满银台。
万变本六画，六画来何从。此理须玩索，明窗露未浓。
言发矢无乡，机深舍争席。圣处倘策勋，珍重相与力。
地炉寒无灰，相对空四壁。岂无可热者，此事不惯炙。
一个病维摩，无风自起波。富嫌千口少，贫恨一身多。
天寒山气黄，日暮竹色碧。住庵人勿惊，此景有此客。
寻梅闲唤酒，邀友漫题诗。酒美君方醉，诗成我未奇。
相送五年前，把酒常在兹。夹路梅花开，岁晏将何为。
读旁行，倚松立。义不精，字不识。海涌云兴追不及。
长安花如锦，不堪制郎衣。拾得并州剪，剪花花忽飞。
老树风烟醉，危桥野水寒。玉流飞作线，牵补断云残。
溪上烟波远，壶中日月长。谁知冷灰里，九转透瓶香。
人知琴无弦，无琴无人知。独立天地间，知音复是谁。
野笛雨中吹，楼高客梦危。春风在何许，披拂好花枝。
见说春帆外，康庐水石多。期君一把臂，长啸入烟萝。
生意草亦佳，可但莲菊好。富贵本何心，莫以色见我。
自入春来早，梅花处处妍。几家深树里，只怕晚风颠。
高枝分晓月，花发蝶先知。野渡冰生岸，清香可赠谁。
孤灯然客梦，疏雪乱梅花。忆昨经过处，乡心月满沙。
官历春犹浅，夜寒霜满枝。欲消冰似雪，明月不须期。
白日依山尽，春风引思长。抱琴沽一醉，寻艳复寻香。
病见岩花发，风霜一岁残。月斜寒影动，清比玉堪餐。
高树梅初发，城隅古谢村。况多秋藓色，巧咏任人言。
鸟喧金谷树，惟此出尘埃。古戍鸣寒角，池塘暗不开。
千里如天远，三年不此来。书从云外至，手把月中开。
岸近田多损，潭深石叠平。村舂林外急，钓艇柳阴横。
若人生百岁，不善诸佛机。未若生一日，而得决了知。
花发一朝喜，花落一夕愁。不如不种花，不喜亦不忧。
漏静知宵永，灯昏觉夜阑。隔窗响秋叶，梦不到关山。
春山叠乱青，春水漾虚碧。寥寥天地间，独立望何极。
我访桃源人，桃源在何处。世上无桃源，何必移家去。
美人尘外姿，胸次澹孤清。空堂语三日，隐隐金石声。
一夜新霜著瓦轻，照窗寒菊近人清。白发年年不负盟。
叶密雨偏重，枝垂雾不消。会看晴日后，依旧拂云霄。
碧云千里暮，红叶十分秋。不因花退尽，必是梦残时。
露湿看花脚，莺啼欲晓山。春消千嶂雪，清逼五湖秋。
炊熟风瓢动，吟归雪砚枯。尽日飞花急，隔溪芳草深。
竹静深留月，花多不辨香。曙分林影外，春尽雨声中。
半洞容千佛，诸峰共一云。泉涌龙频跃，山灵鸟不来。
新梢雾如沐，断节霜不枯。西窗夕阳下，此君何可无。
红紫委尘土，绿窗清昼长。安知两三竹，风已作秋凉。
一鸡一鸡鸣，梦觉天未晓。谁较夜短长，我睡不可少。
猿啼不窥窗，牛驯常露地。伏虎与降龙，此理元无二。
好著在眼前，世上少人觉。留此妙不传，付与神仙著。
芦花秋半黄，三两下寒塘。北风正萧瑟，书远不曾将。
烂枝空有色，飞羽本无情。独立春风里，如闻三两声。
畴昔何来此，青山与白鸥。絮飞春不去，潮返月频留。
晨起出门去，江声自悲咽。满目无行人，前山雾如雪。
客虑千万端，长吁愁不出。谁能事低首，挥杯送白日。
短苇低残雨，虚舟带晚潮。断鸿归暗浦，疏叶堕寒梢。
天围秋涨阔，山背夕阳孤。岸树晴犹湿，汀烟近却无。
兄才高八斗，暗送我三分。借二从诗去，一随天上云。
乍从明入暗，方认石成空。多少青山下，悠然忘所宗。
山静夜来早，寺钟声振高。自知心不远，隔耳已能搔。
桃源旧盟在，春风几时来？未见春风面，桃花如何开？
愁来挥不去，裹卷付清风。万里迷归路，江南暂勿通。
醉是何时醉，醒到今日醒。欲挽春之臂，落花满前汀。
起自萍之末，萧萧吹梦裂。此愁千古同，能味不能说。
坡前一声唤，停锄认来人。且就草上坐，共话当年情。
昨我怜君歌，今我展君墓。墓草不似君，何曾为春妒。
我坐堤上石，汝立堤畔草。知汝亦倦行，如何故相恼。
但听潮来声，但看风撼树。但觉君在旁，但忘共君语。
路看叶在天，堤看叶在水。我爱隔岸看，水天叶相对。
倚门谁家郎，众里香可觅。浴罢衫子凉，盈街月一色。
金沙千里来，溪洛今谁渡。高峡风雷生，此是龙腾处。
花落循春妒，风欺无有家。人何不相惜，足底又尘沙。
江山无定数，鹿马没当时。落落心孤往，悠悠云四垂。
一笑待春风，平安多谢佛。飞黄有种殊，我自马行日。
回首数重山，已失来时路。两水夹万阶，与我一时去。
天下皆云赏，几人真解音。歌中何所有，一片古人心。
一自凤凰去，千秋寂寞年。欹斜如有待，要我上枝眠。
君子忽行远，阶前独自居。灯寒墙印我，心静水鸣鱼。
明月悬天外，清光映客心。胸中起微浪，漾碎一池金。
今日一何悲，昨日一何喜。若知今日悲，何不昨日死。
自君之出矣，寂寞掩重帷。思君如好梦，觉来不胜悲。
君死谢知音，妾容酬知己。君怀良不开，妾发随风起。
天意不予寐，风雷动有情。小窗移枕就，听雨更分明。
窗外正春风，群树摇不息。似知我已来，小枝入窗碧。
我居有小塘，塘侧夜灯微。我已不能至，故人尚徘徊。
空山归晚钓，流水自川回。有竹闻相访，红窗带影来。
水落溪声瘦，风微虫影坠。秋窗萧听叶，的是江湖味。
不与重阳赏，清居野水边。自幸身犹古，未惬风人颜。
梦已如花去，留此青青叶。所幸未秋霜，犹堪百日色。
莫愁来双桨，莲花如人羞。莫愁双桨去，莲花自生愁。
去岁莫愁乐，今岁莫愁老；只有长愁心，岁岁来幽抱。
少年欢志壮，近岁悲时迁。嗟今心已木，悲欢两并难。
夕阳明孤帆，西风摇枯苇。江流随人去，人独不如水。
凄鸣如不足，更傍吾身飞。我若能归去，安用子相催？
长愁复长愁，长愁使心老。君看心如叶，不值秋风扫。
天上月圆时，人间月欲缺。既喜天中圆，亦喜人间别。
苔阶暮雨濯，割涕挂檐角。远桨荡烟汀，离声未堪学。
壁犹百丈青，情关三分策。庵草任风流，钟磬无寻迹。
曙清袭颓目，夙夜岂在公。十年看行箧，尘冷秋梦中。
丘壑失参差，心尘或与灭。却看扫园人，曾几惜冰洁。
高屋风萧萧，邻牖灯寥寥。冥鸿声尽处，楼丛影若摇。
禽喧梦觉起，烟阙藏海市。皇居荡以没，浮根安所系。
自君之出矣，无地问行止。思极心如尘，故以轻生死。
空谷笼烟碧，寒梢吐气长。美人明月夜，睡起舞清光。
野梅应有主，野水去无痕。借问梅边鹤，酒旗何处村。
地僻道非孤，曲高声自献。兴来力一挥，山色亦称健。
昔有莫愁女，因之名此湖。不知愁底事，可有见怜无。
亭以诗人著，沧浪名永留。诗人去我远，仰止空悠悠。
日伴池鱼游，池鱼成我友。我知鱼甚乐，鱼知我乐否。
树拥溪边阁，山浮雨后岚。白头归未得，画里望江南。
晚云明漏日，春水绿浮山。半醉驴行缓，洞庭黄叶间。
促席坐鸣琴，写我平生心。平生固如此，松竹谐素音。
静绕绿阴行，闲听雨声卧。还有感秋诗，窗前书叶破。
江寒月黑夜，定宿蒹葭里。叫叫过灯前，却是谁惊起？
前路中年恶，残杯暗泪销。隔城今夜雨，江树万山遥。
只在花深处，恒来亦费寻。书声间竹色，鹤梦冷松阴。
外湖歌折柳，里湖歌采莲。闻声不相及，意绪风中传。
人日逢晴胜，不晴雪亦嘉。当由催剪绿，碎却几梅花。
昨夜因看月，清光动旅思。今宵宜早睡，莫待月明时。
木末芙蓉出，花岩草树齐。陵高诸象北，江白数峰西。
积雨暗空林，湿云飞不起。日暮鸟鹊喧，幽人不得语。
何处惊栖乌，扑速忽飞去。侬家树自好，乌那不肯住。
不知秋何如，明月照人寝。上照凤凰琴，下照鸳鸯枕。
暮雪摇空江，美人隔烟水。门外寄书人，芦花裹双鲤。
罗衣束素云，绣履裹纤玉。低回不自前，含娇灭华烛。
冻折银瓶水，尘枯宝瑟弦。非关妾无梦，妾夜几曾眠。
送君江上雨，未及梅根渚。雨急天欲昏，不尽别时语。
月下压酒声，将船系杨柳。明日到家近，不须沽一斗。
怅望隔江云，春来不见君。歌声与流水，俱在梦中闻。
相送江亭暮，尊空客渐稀。杨花不解别，到处逐君飞。
十年今一见，话旧却成悲。共醉新丰酒，天涯又别离。
嫩色含轻雨，柔丝弄早春。昏鸦栖欲定，肠断未归人。
海日上孤帆，山云交杂树。美人方晓眠，更在林深处。
天垂楼外云，雪变城中树。何处不春寒，鸦啼又飞去。
侬来星始集，侬去月将夕。不是地上霜，无人见侬迹。
寒日照流水，晚风吹古树。遥听暮钟声，依依度江去。
魂去何须梦，情来即是思。非缘怅兹夜，翻似恨当时。
弄影俱宜水，飘香不辨风。霓裳承舞处，长在月明中。
孤舟小泊初，远寺疏钟起。茅屋两三家，悬灯深树里。
闻郎往潇湘，裁书寄雁去。郎行无定踪，书寄知何处。
杨柳今无渚，芙蓉旧有园。请看蒿里地，即是乐游原。
月落猿声苦，风高虎气腥。山雷春送雪，江雾夜藏星。
夜静云生室，春深水到门。松高多绣顶，兰古自悬根。
门前杨柳树，借汝乌夜栖。郎眠夜未半，无奈汝争啼。
从劝出门去，天寒独自宿。门外单栖乌，夜夜啼上屋。
閒抚溪边石，坐谈竹下门。残霞不作雨，远水欲浮村。
故人久无书，山川隔淮楚。相思不可携，独卧江东雨。
把酒对崔嵬，青山颜亦开。吾嗟不如女，曾见古人来。
梅花开雪中，相看斗奇绝。常教雪似花，莫遣花成雪。
故苑花空发，他乡莺自啼。主人孤馆里，斜日楚云西。
车攻马亦同，兵精甲且坚。如何两虎斗，曾不念主言。
栖禅余百年，问僧仅三众。凭虚围曲阑，架壑出飞栋。
返照入高楼，楼中客惆怅。开楼看秋色，犹在阑干上。
莫道春风好，春风易白头。君看花里鸟，亦有世间愁。
风来夜枕寒，云生晓窗雨。旅思共秋清，遥思故山侣。
万里思归客，伤心对月华。愿凭今夜影，回照故园花。
湖波绿如剪，美人照青眼。一夜愁正深，春风为吹浅。
不信湖中好，侬身别有家。翻愁岁华尽，不敢采莲花。
莲谢秋塘晚，风来野水香。采莲休采叶，留盖睡鸳鸯。
酒尽情无极，花深眼欲迷。拂鞭归去晚，月在画楼西。
妾如江边花，君如江上水。花落随水流，东风吹不起。
妾家横塘东，与郎乍相逢。郎来不须问，门外植梧桐。
昼静暖风微，帘垂客到稀。画梁双燕子，不敢傍人飞。
水抱孤村远，山通一径斜。不知深树里，还住几人家。
云开见山高，木落知风劲。亭下不逢人，斜阳淡秋影。
绿珠酒半酣，吹笛对明月。金谷楼正高，万骑已如雪。
凿池取青天，鱼向天上游。夜静风不波，一痕山月秋。
朝卧白云东，暮卧白云西。白云长共我，此地结幽栖。
空城雀，飞且止，林栖有匹巢有子，分飞不知后生死。
只道溪源尽，遥闻钟磬音。却寻流水去，行尽白云深。
水树和烟生，人家傍沙语。孤帆何处来，惊凫去如雨。
明日是清明，孤花雪斗轻。不须开满树，春少更多情。
一朵折春风，花浓意更浓。而今映花面，不似向时红。
江静月在水，山空秋满亭。自弹还自罢，初不要人听。
云来初似墨，雁过还成字。千载只书空，山灵恨何事。
夕卧白云合，朝起白云开。惟有心长在，不随云去来。
灵篆贮纱囊，熏风绿鬓傍。从今能镇胆，不怯睡空房。
闻汝归舟到，相迎只恐迟。方当见时喜，还忆别时悲。
茅屋夜灯青，竹庭寒雪白。不对室中人，依然去年客。
幽禽雨中响，门掩春塘绿。思君暮不来，应伴山僧宿。
溪水虽多曲，舟行不惮赊。山山秋树赤，犹复似桃花。
离恨挂帆樯，随君远入湘。飞花荡春影，江水不胜长。
白发时时脱，青山处处同。人行千里外，书到五湖东。
故国犹传箭，中原未解戎。遥闻故人死，双泪落秋风。
有弟天涯隔，无人消息稀。何时比鸿雁，一道向南飞。
王门激楚曲，相府西凉调。愁中换宫商，郎毋看妾笑。
斗大黄金印，天高白玉堂。不因书万卷，那得近君王。
一遂初衣心，逍遥无辙迹。时对南山云，悠然此俱寂。
梅花清似雪，缥缈白云间。不有神仙住，谁传姑射山。
偃蹇歌招隐，栖迟老岁华。世情从燕雀，吾道自龙蛇。
抱瓮似汉阴，地僻无车马。白鸥海上来，日对忘机者。
篱下菊盈把，尊前客尽欢。讵容风雨妒，新月满长安。
池塘开十亩，流水漾桃花。但得如泥醉，何须问习家。
斗酒江头别，相看击筑歌。长江流不尽，离恨较谁多。
月落窗中暗，月来窗外明。夜深风弄叶，疑是有人行。
宫商初不解，敢谓无知音。欲得林中趣，泠泠弦上心。
天远水复遥，白鸟独长往。当从息机人，发此天际想。
人家青树合，僧寺白云封。谁共诗翁坐，夕阳听晚钟。
飞去三千里，开过几劫春。此言谁解得，还汝日东人。
夕阳明极浦，高木下天风。水调无人和，长歌倚钓篷。
偶来看青山，因对白云坐。此意同一閒，青山白云我。
朝望南山云，暮望南山云。云山朝暮望，一望一思君。
日永篆烟消，风寒襟袂薄。閒窗无客来，坐久庭花落。
林合鸟声频，山含花气重。春色已将阑，欲寝不成梦。
幽栖谢俗缘，僻性耽清赏。醉后步苍苔，东林月初上。
谁种山中玉，空闻天上槎。只今尘似海，便拟竹为家。
山中残雪在，背日半稀微。却意长松下，閒云不解飞。
水落仍穿石，峰回屡隔溪。青山千万叠，容易使人迷。
去年看花处，不见有人行。蝴蝶犹飞去，满园芳草生。
雪外高飞尽，寒枝足自容。如何风雪里，燕子不相逢。
拂石青山下，抱琴弹白云。曲中有流水，尘世不曾闻。
海上琅玕石，山中翡翠毛。意含秋雨润，思拂暮云高。
相送寒潭上，船开更相望。人语隔江遥，微风自鸣浪。
青山如佳人，临流心不竞。云生姿太奇，月照影逾静。
送尔今出门，行行守清素。举足不违亲，便是趋庭度。
白云满空山，山在白云里。心若似云閒，与君同睡此。
且莫渡河去，风吹水倒流。隔沙人不唤，空老济川舟。
书窗映雪时，书声已闻世。留眼看光风，窗前雪初霁。
千军金鼓震，十里羽仪趋。是我曾无事，春风鸟调雏。
霜旌一夜发，五岭已全摇。馀事清戎外，秋风待举雕。
四海观会同，三山亦既入。江馆读书心，二业可能一。
南山凤鸟地，何时更来仪？凤去独留山，山光楼得之。
朔气偏萧瑟，千山落木声；征帆残烧外，隐隐见孤城。
日暮临高台，心在归鸟边。明月出沧海，白云流青天。
三春秀紫芝，九秋飞黄鹄。川上忽坐忘，不闻虚舟触。
匣中有古镜，清光如明月。昔照我朱颜，今照我白发。
披拂桃花风，独往孤云意。山中久忘言，寄客无文字。
遥空独鸟还，松际孤云没。呼彼谪仙人，同问青天月。
醉色风前减，茶香雨后添。看妆仍把卷，相对一炉烟。
旅酒冲愁薄，庭梅寓赏孤。偶来清月伴，惟与博山俱。
此局终当有，宁期在此时。丹书何用见，名姓世原知。
日落风欲静，鸟啼人自閒。白云如解事，成雨便归山。
池上秋风起，池中秋水凉。芙蓉好颜色，可惜不禁霜。
雨过苔痕净，庭空日影迟。好怀谁会得，啼鸟在花枝。
十日书云后，窗中影渐长。好将五色锦，为补舜衣裳。
忆踏江南雪，看梅领好春。酒醒燕月白，惆怅未归人。
空山白云堆，中有隐者居。悠然两无心，尘世将焉如。
十年闻笛恨，此夕更沾襟。别泪三声下，孤愁一夜深。
雨晴原草新，黄鸟恋行尘。年少看花伴，如今有几人。
闻说乘溪棹，寻源过水西。如何雨花处，欲往路先迷。
虚舟泊回潭，烟澹水容夕。谁解沧浪心，山空月下白。
几欲衔环去，天寒旧路迷。梅边偶相得，并作一枝栖。
千里同为客，惊心节序催。遥思故园菊，今日为谁开。
溪暝深藏柳，坡晴湿护苔。只惊联骑去，不见一人来。
青山映檐低，绿树出云齐。何处长安道，纷纷过马蹄。
自君之出矣，日望汉道昌。安得边尘静，从此罢秋防。
雪消寿自延，善积庆由天。试看浮世上，谁得似渠贤。
爱此江阁幽，维舟坐终日。本徒玩化理，不是荒游逸。
山骨短圆棱，初疑削木成。乾坤藏一柱，犹得镇岩扃。
松乃木之雄，公亦人中龙。何须看画本，千丈在胸中。
晚食南山稻，堂堂愧野人。平生无可说，一个白头亲。
雨中月不见，雨霁月还多。雨被风吹去，无风月奈何。
洗竹洗荒枝，洗心洗狂驰。老夫无可洗，抱膝洗吾诗。
自有无情蝶，孤飞不傍花。白头闻见少，閒动羽虫嗟。
人不能外事，事不能外理。二障佛所言，吾儒宁有此。
小雨闭空斋，青青竹映阶。道人终日静，一枕到无怀。
引满花下杯，延缘坐中客。醉不大袖歌，孰云此门窄。
杨柳馀朽株，梧桐但疏阴。小卧不出门，不知秋已深。
著论必无同，乾坤孰此容。人扶周孔教，用世且无功。
朝看亦南山，暮看亦南山。南山长不老，聊以永君年。
万株松上花，千日杯中酒。儿孙戏膝前，一舞一回寿。
逢人问除日，君得地曹郎。此意凭谁寄，梅花隐石床。
自君之出矣，愁倚月明中。思君如木叶，黄瘦怯西风。
苍茫云水阔，飞去复飞还。十载红尘里，何因似尔闲。
愁倚溪楼望，还因见月明。月明如有约，偏照别离情。
细草春来绿，闲花雨后红。思君不能见，惆怅画楼东。
青山万古色，流水一江云。远寺钟声早，迢迢月下闻。
夜下竹林滩，水平船不动。倚棹醉眠人，襟怀浩难共。
楼阁中天起，波涛四面降。崔嵬千尺影，终古镇长江。
草满六桥路，依稀放鹤人。道傍修竹里，时见一枝春。
日日栖空馆，呼童扫径苔。飘然骑鹤侣，时自海东来。
妻没夫谁助，母亡儿失依。两行生死泪，都上老人衣。
形直影亦直，形曲影亦曲。曲直各有自，吾当慎吾独。
开园种修竹，竹实生何迟。玄云闭白日，凤凰正苦饥。
轻飙拂凉树，明月浸清波。酒醉呼不醒，万物将吾何。
万里长江水，春深可染衣。天涯何处客，遥逐北鸿归。
山高白日下，野阔孤帆迟。故乡在何处，欲归未有期。
百年梦不起，千古怀独醒。西湖烟雨外，零落一峰青。
茅屋深藏树，青山半入云。秋风何处发，渔唱隔溪闻。
去岁春归日，与君成别离。今年春又到，君尚客天涯。
试问故园菊，霜根今尚存。春风一披拂，生意满乾坤。
相逢不道远，相见即言归。高堂春昼永，好待舞斑衣。
云山知几叠，山静云亦迟。道人衣带润，伸脚打眠时。
君航洞庭日，仗剑割云根。欲识蛟龙恨，年年风雨痕。
晚踏城西月，朝登海北亭。空闻仙驭远，不见相星灵。
草木非同气，托根犹可生。如何兄与弟，同气却无情。
判袂俄经岁，怀居不暂忘。断鸿何处是，目极塞云长。
秦蜀云千里，分携十载馀。朝来逢驿使，才接一封书。
云根翳金英，零露杂芳草。忆昨南山行，相逢正秋晓。
长谷水千顷，青天月一轮。有尘飞不到，何处却生尘。
积雨限来往，空斋真卧游。窗中望佳树，正尔屋西头。
自有两山来，几人此经过。青山默无语，识人知最多。
不学雉登木，还同鹤在阴。怜材复爱客，无那主人心。
夹城云气夕，露掌隐金盘。杨花白云乱，风起满长安。
城云白欲曙，沙月上犹残。独步怜红叶，空庭玉露团。
寺僻无人行，夜雨长秋草。山僧出迎客，落叶不曾扫。
径树团成盖，原草绿如剪。盈盈车马客，时来弄春盏。
桃花浪初起，三月尔江南。万树垂杨色，相留照暮酣。
西风万里雁，一叶洞庭秋。群浴金沙软，潇湘霜气流。
吾轩自有竹，暑月常寒声。山静无风时，满林空翠生。
云断雨声歇，水清天影流。苦吟双短鬓，高枕一扁舟。
日暮争渡喧，天阴野风急。孤客来何迟，萧萧荷锄立。
晚云横树薄，寒雨入帘微。川净鱼堪数，人间鹭不飞。
寂寂空山深，荒泉四时冷。唯馀月明夜，山猿弄孤影。
烟生沈水细，火宿博山温。鼻观自相媚，无劳矜返魂。
江流愁太溢，更遣雨添波。气逐阴阳变，天公奈尔何。
清溪坐来澄，白鸟望中度。酒熟无人开，诗成有神助。
久羡流觞事，重寻曲水湄。山灵应有约，岁岁好花时。
地偏邻古寺，僧过偶相逢。未了无生话，深林咽暮钟。
空岩一卷书，绿苔字应灭。志决功不成，千秋有馀烈。
竟夕雨连舍，今朝云出溪。轻雷千嶂外，馀日数家西。
三日不出门，草长门前路。登楼一水明，倚柱千山暮。
朝闻城西钟，暮望城西寺。寺傍二古松，长藤垂到地。
百里山河外，孤城雨雪中。迁莺犹未起，应是待春风。
旅食京华暮，那能不忆家。封书何日至，塞雁一行斜。
舞雪流中堂，挥袖拂不去。细看檐外花，半著庭中树。
独坐高楼上，看花泪暗流。东风无限好，日暮使人愁。
山色碧于苔，晴窗日日开。遥知抱琴者，应为看山来。
万户夹垂杨，君家大道傍。相逢一尊酒，何惜醉他乡。
我有江南屋，春深草映门。湘帘低不捲，宝鼎夜常温。
花发平章宅，莺啼省树春。殷勤花鸟意，愁杀独游人。
乱山带乔木，斜日望中碧。白云忽傍人，马首岚光滴。
雁度秋色远，林光淡碧滋。长歌尽白日，不觉鬓成丝。
岁落众芳歇，秋来百草生。万重关塞断，慷慨泪沾缨。
此夕知何夕，今秋似去秋。凉风兼远思，并在最高楼。
海眼藏双树，峰头压百寻。灵钧游未远，不见石为林。
云生青几上，泉落素屏间。若个堪招隐，何须更买山。
我本青山云，无心还出岫。虽走尘埃中，时时梦三秀。
林下翳犹在，清溪澹不流。江山阅人世，惆怅昔贤游。
清溪漫飞絮，策蹇疑无路。不为探梅花，谁肯冲寒去。
寒灯伴无寐，空庭秋有声。启窗星月暝，愁缕自分明。
自君之出矣，万里隔天衢。贪见平安字，频开旧寄书。
有客乘白云，引箫坐空翠。吹罢竟不言，背人度山去。
歌筵长白日，舞袖亦青春。试看西湖上，能游有几人。
行行穷远陌，冉冉度香车。未就王孙饮，聊看田父锄。
远师不染性，持此遗陶公。三径虽云好，了知色是空。
浮云看世事，如水见交情。此道令人弃，悠然想太羹。
千峰如散绮，夕阳在山半。山中人欲归，适意忘景晏。
归归黄淡思，百结系郎衣。归归黄淡思，千结系郎足。
爱马有何好，马走千里道。郎但不出门，那得颜色老。
感欢千金赠，亦拟报千金。数尽人间物，无如侬寸心。
袅袅千尺藤，亭亭百尺松。但令根株近，到顶作相逢。
欢作马行客，妾歌乌夜啼。妾啼端忆汝，乌啼今为谁。
出门见青山，殷勤尽一别。尔自知吾心，悠然竟无答。
问君何为来，问余何为返。欲答两不言，青山去人远。
少小慕书生，书生良不易。欲以径寸心，博他千古事。
今朝送迁客，憔悴不胜情。莫怪愁看镜，蛾眉世总轻。
尽日山中行，谓是山中客。及逢往来者，总负兹山色。
世情令我出，世事令我归。出处不关我，安能论是非。
夜来梦失官，青山色为动。无那梦醒时，此身还属梦。
梦读老亲书，醒来无一字。稍觉孤枕寒，惟残两行泪。
君过腾越峰，骏骨随龙化。倘遇千里驹，莫惜千金价。
何所闻而来，何所见而去。人自不关身，身有关人处。
有儿不明经，好读子与史。仲容已预之，卿不得复尔。
阙涧遮幽树，低云薄断鸿。月残生白小，天远入青空。
鬓上一茎雪，眼中一点血。万事竟蹉跎，难教心似铁。
自君之出矣，梦中笑语并。既醒还思梦，复恐梦难成。
篱落数竿竹，梅花春不孤。草堂人独坐，风雪满西湖。
仙老不知年，相逢问九转。袖中出宝书，历历皆云篆。
呼童开玉樽，对此春庭月。故人期不来，云外清钟歇。
篱下黄金花，幽人时复采。满天霜露寒，莫待秋容改。
去岁望云心，东归车马疾。君今向故园，非复倚门日。
地僻有长松，鹤閒非短翮。落落丈夫心，白头几人识。
春草青犹短，牵愁尔许长。天涯白首客，独立几斜阳。
朝亦登此楼，暮亦登此楼。白云千里色，不是故山秋。
无风落叶迟，有风落叶疾。秋声时有无，宁同郎在日。
寂寂霜天下，寒砧捣月明。长安十万户，一夜尽秋声。
万山围欲合，一水去仍遥。不识方干宅，桃花满路飘。
野色琴书里，江声枕簟傍。恰称幽人卧，湘云昼满床。
落景留空山，无人自来往。一片白云中，时闻樵语响。
湖上秋风生，推窗绿无数。不制三闾裳，但制三闾赋。
千顷竟何为，万竿复何处。居然五亩园，独领浣花趣。
夜凉起南轩，梧风时澹荡。疏雨滴阶除，复溅池荷上。
底事爱楼居，楼居自堪爱。千峰翠若环，不断雕栏外。
何来千仞壑，贮此百尺流。莫令到人境，畏引桃花舟。
谁令冰不寒，谁令火不热。雨霜涂前除，侬思底得绝。
长空起薄寒，明河流素月。谁云一夕欢，可当经年别。
马上碧衣郎，春风锦带长。上林花万树，无处不飞香。
挂冠三观顶，长揖海云孤。羞杀秦人树，犹称五大夫。
一艇烟波里，垂钩傍月亲。风尘回首地，多少未归人。
春草年年绿，烟波处处愁。所嗟人异雁，犹隔洞庭秋。
云暗双龙阙，花明绮陌春。悠悠洛阳梦，莫作未归人。
偶随白云出，不掩白云扉。有客坐来久，山僧归未归。
阳过常畏人，阴过不畏已。人目当其丽，吾目当其鄙。
何事须明心，神通无更有。一朝心其心，宇宙在吾手。
保心如保印，印去能吏拙。事心如事亲，常令安且悦。
魄我魂仍我，梦胡不我由。夜梦原从昼，云何不静修。
古人惜寸阴，寸寸必有事。古不专诵书，所事果何事。
寒威动房帷，悲风起罗荐。妾恨井中冰，结时君不见。
牵衣赠一言，君还能听否。但看上林花，莫折章台柳。
别梦萦千里，愁心隔五湖。乱山风雨里，相忆一灯孤。
游人恋故乡，每恨离家远。如何石尤风，又叹舟行晚。
归来风波平，去日风波作。世路非风波，来往风波恶。
树起不见山，云生不见树。来往翠微中，衣湿非关雨。
根宜宿土随，疏列可分移。只恐人轻触，先教护短篱。
秋来菊覆畦，青蕊著枝时。蕊少花方好，浑消三两枝。
秋来开几丛，宛见晋人风。折向东屏笑，樽中酒可空。
篱畔醉黄花，巾披一幅纱。浊醪还自酿，何必向邻赊。
浊酒几番醉，黄花千古秋。酒香花正好，不必漫生愁。
一醉更无事，四时长有花。谁知春去尽，却独在君家。
爱此九节蒲，托根一拳石。晴窗风日妍，相看眼逾碧。
君家溪水上，种竹绕幽栖。雨后翠阴合，钩帘听鸟啼。
雨晴春色暮，花落水初深。好共潜游去，人多结网心。
荷落一池风，菊开三径雨。无穷离别怀，况听寒虫语。
百泉自奔注，更不费疏凿。雨歇天气清，临池看洗鹤。
有月何须烛，无云不怕风。借谁竿百尺，光照九天中。
长安买花者，数株十万钱。道傍有饥者，一钱不相捐。
出门望所欢，零雪忽盈尺。岂曰沾吾衣，畏此雪上迹。
手中珊瑚枝，光华掩白日。恐君一见之，疑作君家物。
闻道春可怜，春今竟何许。石竹万家烟，海棠三月雨。
溪上有双桥，一一龙鳞石。白发倚春风，愧尔樵人色。
明月下大川，孤鸿依浅浦。不见舟中人，但闻舟中语。
美人隔江洲，咫尺不得渡。不畏石上霜，但畏草间露。
山中白日迟，湖上青春早。美人不我期，谁与玩芳草。
自与美人期，芳草日转碧。今日凌寒者，岂独松与柏。
已讶雪中在，况逢灯下看。酒阑相把赠，疑是翠琅玕。
既喜明月来，复惜明月去。吾欲破青云，坐尔月行处。
美人隔江干，咫尺不相见。终日望秋鸿，忽已来春燕。
望君白云边，逢君明月下。明月岂银鞍，去住随君马。
为爱寺名好，归舟逗晚过。我真松隐者，可奈俗缘多。
脩竹经霜翠，梅花带雪香。幽禽如有意，相唤对斜阳。
三尺云根石，七弦焦尾琴。清风生指下，弹出古人心。
凉夕逢秋半，仙杯坐漏长。未须延桂魄，卿月在薇堂。
万峰云度壑，孤寺雨鸣溪。马渡溪前水，疑怜锦障泥。
蝶趁飞花舞，莺和睡柳酣。日长人境静，聊尔试春衫。
茅屋空山中，时有幽人至。指点乱云生，不谈人间事。
老僧岩下屋，绕屋皆松竹。朝闻春鸟啼，夜伴岩虎宿。
山僧对我笑，长见说归山。如何十年别，依旧不曾閒？
拔地千峰起，芙蓉插晓寒。当年看不足，今日复来看。
启户凉风入，看云称稳眠。昼长人语静，高柳数声蝉。
长日澹无事，晴窗独披卷。幸窥古人心，胜接古人面。
小洞罗浮似，孤根倚壁斜。夜深明月下，疑是雪中花。
□抽池上芳，燕含陌上泥。衔泥有时歇，衔苦无时离。
侬有白玉心，向人难道语。侬有绝代姿，对镜泪如雨。
去年种莲人，莲开人巳没。今我更不乐，镜里改颜色。
桃花花则红，杏花花则白。岂郎有两心，花有两般色。
君梦妾不知，妾梦君不识。安得两梦偕，相逢皆此夕。
春娇最何物，桃花与杨柳。惹侬或有诗，市远那得酒。
此际山阴道，啼惟有莫鸦。万山无寸碧，何处认梅花。
师是马迁才，探奇禹穴来。重临江水阔，好灌豫章材。
复收旧鸾魄，来作新蝉耀。临妆人巳亡，倚面向谁照。
兰与竹相并，非关调本同。氤氲香不远，聊为引清风。
两两鸟对语，翩翩燕又来。草堂浑似昔，时有好花开。
不爱天上游，不爱人间住。爱此半峰间，卧看云来去。
群动各相役，而我独无言。生当贮万古，那得不为尊。
八骏长在驱，生嫌八荒小。百辟长在服，生忧百年少。
倏来仍倏往，亦知事非的。其奈尔兄云，佳人难再得。
使我自识我，何能遽如此。我为知己生，古为知己死。
纵无香积饭，不爱重思稻。天浆但入唇，人生何用饱。
君房鹦鹉杯，堪汝醉千日。那似壶公壶，易入还易出。
归仗日月余，细割湖山胜。未论帝释园，人间许谁并。
三年洗情字，一夕为君新。欲忍临岐泪，人间无此人。
书不如右军，何烦使池墨。唯用将洗心，能令净业白。
一夜春雨过，千畦尽成绿。不晓意所欣，道是斋厨足。
数点白不定，忽浮还忽沈。非关乏去志，缘尔少机心。
空林寒日薄，古道行人稀。渺渺烟光外，惟馀倦翼归。
千里来看竹，秋风欲动时。虚舟元不系，何问主人知。
贪看滩上凫，回头忽相失。何如贪程心，翻恨滩舟疾。
有路沿云断，无人但鸟呼。半山御落日，始觉客怀孤。
薰风滞南艇，何处忆吾庐。欲唤北风起，无人为带书。
海内交游多，何人可与语。我欲知姓名，东西南北去。
何处移来石，堆成五老峰。五老相对语，石丈今成翁。
游人凡气尽，历历是神仙。但恐神仙去，独留冰雪天。
遥习古人语，酒酣读书骚。长怀康济念，闭户即登高。
剑戟带霜雪，客星似水间。歌残席已散，秋叶满空山。
叶间缀朱实，实落绿成阴。一步还一摘，不知苔径深。
日暮风雨恶，咫尺不可去。危桥下马过，犹胜无桥处。
久不闻水歌，溪上夜如何。一声长复短，隐隐度烟波。
看竹不问主，听松还对僧。山中春欲暮，此兴复谁曾。
谢客不谢诗，谢诗应太俗。笑舞老莱衣，高歌对慈竹。
湖上初逢地，城中再会年。白头今老矣，青眼故依然。
隐隐复悠悠，虫鸣早应秋。夜凉人未寝，草露湿阶头。
夜夜待月明，每被浮云苦。今夜天无云，月明本如古。
新竹依旧径，竹长径益深。青春白昼永，爱尔君子心。
何处静而清，蒙泉出山下。观物本无心，一原穷万化。
有象本通玄，义不在句读。道人坐高台，忘言对苍岫。
天涯一归客，海内两知音。万古泉声在，应知此老心。
柳暗夏将至，花残春欲归。年华似流水，无语叹光辉。
袅袅春风动，娟娟粉露香。相逢似相识，曾忆过潇湘。
竹外见南枝，人间春几许。好风天上来，吹落胭脂雨。
矫劲神偏古，孤高韵自清。终令众恶草，不敢傍根生。
人从生处乐，鸟过故乡悲。英雄汉天子，一歌双泪垂。
春浅复春深，半风还半雨。我欲向梅花，梅花深不语。
五马骤从东，桑中无路通。使君休调笑，君妇恐如侬。
山色已含暝，叶声新报秋。廿年尘土客，吟眺不胜愁。
何处秋风至，罗衣生暗尘。君王不可见，一望一沾巾。
长信恨何如，君王恩幸疏。永怀愁不寝，明月几盈虚。
我实幽居士，在己何怨天。若不委穷达，百世谁当传。
木末薰风起，偏来面上吹。不知今日趣，何似北窗时。
万事足无梦，一身轻亦誇。醉狂扶杖起，细数上篱花。
黄云失白昼，紫气腾虚空。樵苏争敢近，潭底有潜龙。
有酒倾来饮，无钱莫去沽。但须欢意合，何必醉扶归。
何人新构此，深隐翠微间。净洗风尘眼，端居饱看山。
野渡去还泊，山姿树色同。老予看不足，只道是闽中。
老爱风霜饱，将裁紫玉轻。江南秋色远，龙笛有新声。
绿树凉阴合，苍苔掩翠浓。共言春意好，都在满林红。
带雨滋香淡，笼烟间浅红。客怀看不厌，杯酒傍柔丛。
一钓连六鳌，千秋无一遇。何如溪上游，钓取天边趣。
志在焉用求，求之无定方。不求求便得，何处是他乡。
与子共观泉，少间观我生。我生本无穷，是为天地精。
酌酒繁花外，沉酣预短筇。不为尘俗累，饶有古人风。
一丘还一壑，无客亦无觞。久坐宁违俗，微吟独倚廊。
倾盖那忘念，虚舟可共移。山河归指点，同诵昔年诗。
松竹馀三径，环溪路转赊。儿童笑有韵，即此是生涯。
实德吾应愧，浮名信所遭。未能忘厌羡，祇觉一生劳。
下滩若转丸，上滩若移石。难易系所乘，未论迟与疾。
孤石撑云起，万山龙虎踞。天地一浮杯，自来还自去。
道人性适真，茅斋卧空碧。种桃岁月深，染遍青山色。
地僻鹿为群，山深云作洞。莫遣风太吹，惊我游仙梦。
绿竹环高台，青簟聊自枕。不作云韶声，犹带潇湘韵。
春事何太急，落花盈我衣。为是伤春思，深尊坐不归。
我怀竟何事，春风日正迟。苍鸠自有伴，时时语花枝。
素是独往客，花时情更真。三杯酬云月，一曲太平春。
独有青山思，不随芳草移。今日东风至，花开仍故枝。
閒花忽开落，尊酒谩相亲。素抱如弗乐，青山不是春。
药径深红绿，山窗绕翠微。时来花下卧，蝴蝶梦中飞。
天地何大郁，此园赖幽清。脱巾卧松下，起听风蝉鸣。
世路关山险，閒门秋雾深。如何一杯酒，不与古人斟。
日日黄花下，年年秋兴多。欲舍此尊酒，其如新月何。
夜久露华白，天清月近人。寒尊不可醉，绮席暂相亲。
云松空莫莫，幽人久不来。今朝乘云去，青山为我开。
君亲千里梦，家国百年心。岁月催人急，霜华两鬓侵。
笑入草堂来，庭花喜开遍。春风吹我怀，如见草堂面。
当年同苦乐，今日各东西。白发相看老，江云怅望低。
夫子在川上，示以逝如斯。法天以行健，见易时见之。
云来山有衣，云去山呈骨。白云自有无，万古山常兀。
两峰祇一峰，千里共一里。长忆同心盟，时行与时止。
台城遣恨多，山阁今独倚。玉笙何处来，月照乌龙水。
万朵锦云新，天涯赠美人。谁知江上色，却掩洛阳春。
尘缨偶一濯，潇洒泉上石。何期趋府人，共此听钟夕。
君辞九州长，瓢挂泉头树。洗耳莫临流，恐有饮牛去。
晓烟澹岩户，石涧一桥渡。望中云术遥，似是升真路。
北地风霜早，秋来已不禁。客衣犹未换，愁听隔邻砧。
古镜明如月，珍藏玉匣深。羞将照妾影，留取照郎心。
眷此青田鸟，丹砂顶亦奇。他时词客访，迟尔报吾知。
采采入江围，莲船掩夕晖。祇愁风雨恶，不得傍潮归。
相见能几时，相思复万里。愿作南浦云，随君度江水。
偃蹇复何为，把经倚庭树。忽惊山鸟喧，登楼看秋雨。
浪游不得意，岂似罗浮好。君乎能相从，荷锄种朱草。
风枝翻夜鹊，露井响秋虫。安知灌园者，不与汉阴同。
清商动瑶瑟，秋光看欲满。骄虏闻已归，征夫应不远。
青山静如雾，飞泉何处来。声疑天外起，势散作风雷。
别公廿载前，见公廿载后。只今又别公，见公知何又。
此座何时设，西山忽在前。秋深仍可约，为赋见山篇。
买赋嗟何及，春风惹恨偏。楼头看柳色，偷唱想夫怜。
尔去归何日，烟霞意气同。为余谈胜事，秋色万山中。
穿破是君衣，死了是君妻。中原怀二子，吾友更何疑。
清兼天策发，劲与云根盘。无钱堪跨鹤，有实可栖鸾。
夜寂秋偏爽，潮平月渐低。惯傍水禽宿，怕听水禽啼。
闻君罗有雀，知我食无鱼。且看头上点，不用腹中书。
月落影尚横，空林晓梦清。何来啼翡翠，梦觉不胜情。
别多会苦少，有怀当诉谁。似看灯下局，落落不堪棋。
得雨偏成势，因风亦起波。总知行路者，愁对夕阳多。
城郭春初丽，笙歌夜未央。去年今夕酒，谁与共飞觞。
山色青于染，林光绿渐稠。鸟啼听不尽，差可惬行游。
洞远烟林僻，山深石径微。夕阳歌互答，还共月明归。
斧斤入山时，霜高叶尽脱。日晚始还家，秋声振木末。
衣沾山翠湿，笛韵野风清。未解歌长夜，空闻扣角声。
雨湿狐裘逗，鞭扬马足忙。亦知煖阁好，帝里旅怀长。
白云在空山，还望山中客。聊持一片心，惆怅千峰隔。
崇台标紫阁，玉槛被层岑。月出珠林晓，栖来两锦禽。
盆竹当夏茂，经冬亦不凋。疏阴宁碍月，远意自干霄。
拂雾梢初起，干霄意巳长。枝高承月露，节苦任风霜。
尽堪供啸咏，不假报平安。莫谓龙身小，风云终日寒。
有客从南来，闻是尔相识。曾无一字书，安知我心忆。
无盐犹自可，无禾当奈何。淮南百万口，泪尽绿淮波。
南枝与北枝，俱发上春时。无劳问寒暖，故是一相思。
梅时风日清，的的向人明。带雪香难掩，临溪影乍横。
偶到梅边来，珠帘半下却。林里寂无人，纷纷月中落。
昨夜春风生，吹送瑶台雪。为君展玉琴，高调石上月。
衔杯何处好，风月临江美。为问江上翁，赏心竟谁是。
万里逢归戍，还家未有期。自从受诏日，薄命拚如丝。
抟风学雪舞，散作满天愁。万户莺啼遍，谁家独倚楼？
昨过瑶池上，霏霏雪有香。谁言金母好，白发已如霜。
已得青皇信，开缄喜又颦。千金酬一笑，未易许傍人。
空翠湿香林，爽并金茎露。漱馀肌骨清，乘风纵轻步。
自君之出矣，妆匣久不开。思君如落叶，重重扫复堆。
花树似簪山，晴香高惹步。纵有五湖来，不浮孤影去。
空山人境寂，秋光转清霁。幽人坐夜深，披衣对丛桂。
偶阅古人书，了不异人意。强作一家言，欲占千秋事。
徙竹妨当门，乞花种满园。未能醒蝶梦，差自解禽言。
向夕山容敛，清秋入望重。白云飞不尽，高挂涧边松。
欢负侬已多，岂不念侬故。侬心不怨欢，欢被傍人误。
一年梅一度，花时可再旬。若无清夜赏，输却一旬春。
结庐仍人境，何事白云深。主人耽翰墨，郁起在空林。
野竹非种生，天与幽人地。无人共入林，吾但把君臂。
新栽杨柳树，近水欲成丝。春风容易歇，莫遣笛频吹。
日暮山猿啼，萦怀象阁西。可无击楫志，清夜喜闻鸡。
八行锦字多，一字珠百斛。就里拈一珠，时时向花卜。
落落幽涧石，飘飘坠叶风。妾情无久暂，君去有西东。
我有一片心，不说君应知。前山好明月，赠君云尽时。
恃妾如花面，经年去未回。就令花似貌，能得几朝开。
酌水涤尘襟，临流思不禁。定心云止水，不定最人心。
陟彼白云径，径满白云时。践破白云迹，心与白云期。
依依杨柳枝，青青可怜色。欲折不胜情，长条意何极。
西北是吾庐，浮云乍舒卷。不见倚门人，空见缀衣线。
种竹绕亭下，竹生在亭上。深林不见人，幽禽自来往。
我醒石不醒，我醉石自醉。不学石上禅，得此石上趣。
不有夜啼鸟，谁怜夜啼妇。夜啼惊郎眠，不似妾眠苦。
风来万树动，月出半山白。谁家吹笛郎，骑牛过西陌。
昔年君别妾，江上春风早。今日妾思君，秋庭生秋草。
涧绕香厨竹，风披草阁烟。野猿机事少，林外学安禅。
云去谷能幽，云来涧初白。惟有山中人，解指云踪迹。
圣人出，如日升。何人斯，而倚冰。我欲往，其将能。
百里漾一碧，章华烟未销。映帘千万户，无复楚宫腰。
打散双鸳鸯，莫与欢侬似。不似欢去时，欢来便如此。
落袖红知白，沾池重更轻。隔堤斜日澹，织月较分明。
烟如护架纱，风作并州剪。一夜尽装成，是谁香泪染。
寻春不见春，见郎在花底。本欲向郎言，知郎欲何以。
柳色依山卷，楼阴傍水浮。孤舟閒啸者，于世更何求。
我怀本无恶，虽女遣余思。云何坠地刻，即我断肠期。
谓汝非我女，胡然十月私。谓汝为我女，不暂一朝随。
愁煎终为恨，痛剧转成痴。合眼中宵半，梦起哭还疑。
篷开山献绿，杯动水含烟。不用池塘梦，偏宜共酒船。
万树临滩峡，秋声出水寒。孤舟相对宿，有梦亦频残。
晓鸟宿秋枝，连啼急水湄。归舟难久听，莫使去舟知。
燕巧行霜怯，鸠新探雪威。相要图暖计，聚翼向朱扉。
胜无良可慰，如幻亦何思。谁种伤心业，为渠出腹儿。
道心原古圣，佛骨抗时君。飞檄临潮渚，千秋仰遗文。
花落叹丛孤，随风莫漫徂。不念枝独处，当念子谁俱。
卑栖迷远谷，微影托深林。自顾双飞羽，常留一片心。
尽日空堂里，逢人敢一言。梅花今落未，枝上几多存。
寒妒无衣客，霜摧坠叶林。阳和如有脚，人树想同心。
桃花产灵洞，开落已千秋。欲觅栽人处，唯看水上流。
吾恐孤山孤，夜踏白云语。此中犹有人，明月未须去。
不寐回寒鬓，乡魂畏路多。满衾掀不去，无奈月明何。
望之在湖干，仰之在天上。但恐云气来，一朝邀同往。
侬性不解饮，为欢持向来。爱得桃花容，殷勤尽一杯。
向晓红云热，罗衫微汗滋。欢持白羽扇，不倩凉风吹。
邀欢坐金井，共怜明月娇。莫学梧桐叶，因风随处飘。
花发春才半，灯明夜未眠。条风推小牖，将月到床前。
造化知何意，春归雨又风。今朝花落处，昨日满枝红。
锦忆千金使，台悲逐鹿翁。迹人迷岁月，只认上林中。
融香一尺云，煖玉三竿渚。不知濯锦波，唤作桃花雨。
地僻客过少，林深有鸟喧。坐来生逸兴，明月对孤尊。
诗草能埋少，盘蔬用祭微。趋庭一父在，索饭五儿归。
长林鸟归尽，露下庭草湿。钟磬寂无声，虚窗白云入。
东风动南枝，冉冉残霞坠。不是竞新妆，美人今夜醉。
芦花秋水涨，不见客帆归。惟有云边雁，翩翩南向飞。
长安不可见，但见暮云浮。因君北望处，动我江湖忧。
计得见郎时，嫁郎如未久。郎游几度归，看取门前柳。
游人欲多折，要傍小瓶开。不知香在手，更觅一枝来。
春色有无处，但观寒腊前。迥临村路上，来往白云边。
月下花容隐，云中花影长。坐到无花处，时闻一阵香。
莫道寒偏妒，多因花欲凌。一自同于雪，方知雪不胜。
白发镜中落，真同近暮怀。但知寒色迥，随处得生涯。
云里望何极，纷纷扑素埃。江山同一色，不见雁飞回。
云暗非关暮，花飘岂是春。晴光应十丈，不为住山人。
阶砌叶初上，云山路转赊。扫门残影乱，千里望贫家。
相逢路多岐，君东我自西。莫问名和姓，回头知是谁。
叶尽枝方满，时时飘素埃。晚风吹未了，疑是野梅开。
孤飞尔自可，回首念同群。欲向青冥诉，惟愁总不闻。
销金帐不知，此中有至味。俯仰天地间，飘飘吾与尔。
尔从天上来，天上寒更多。年年见飞下，欲上苦如何。
秋风不相谅，吹我破衣裳。独起向前阶，误踏草上霜。
梦去长不到，梦来应更难。相逢愁愈惨，不为隔重关。
我从雪里去，君自雪中来。又是今年起，相过第一回。
忆山频得句，到此句全无。扶杖沿山觅，时闻山鸟呼。
同生既不能，同死亦徒尔。尔去未必生，且非眼前死。
挟卷出相寻，往往偕风雨。从此得新题，但向松间语。
君去何须恨，还如未到时。相看无一语，那得送行诗。
天近龙长护，山空雪独飞。祇愁林鸟出，带得世尘归。
日午尚高眠，问人雪霁未。沙弥九岁馀，不识人间事。
白首弄船翁，夜入莫向水。须臾海月来，明珠应有泪。
海日大如斗，海月大如盘。谁识海上心，谁为海上言。
天近只多云，云黑已无月。孤舟逐浪行，独挂一帆雪。
气盖五步内，强秦不可屈。嗟哉丈夫心，空自等俦匹。
选佛须有缘，选官须有钱。选石两不取，吾心贵自然。
山色静当轩，松阴高覆屋。寂寂与谁论，泉声写幽独。
瓶中一枝花，天上一轮月。花落月归天，风吹满地雪。
数声采莲歌，秋波杳如海。不遇种莲人，安得莲堪采。
地僻人来少，春回花自深。风光拈不尽，一物一天心。
天开虚白寒，露滴空翠冷。谁持明月光，鉴此山河影。
故人时见过，有酒即须留。但得时时醉，百钱馀杖头。
紫陌多芳草，年年阅世人。空怀百年虑，谁是百年身。
竹外幽花白，山禽立晚风。行人莫回首，不是故园中。
涧底云根湿，林稍风叶鸣。何时明月夜，来此听秋声。
淡月瑶池夜，微风泰华阴。翠翻擎雨盖，玉冷坠波簪。
年年今夜月，双影照西楼。今夜流云乱，天应亦解愁。
日月相代明，西没复东出。昨夜又今朝，四序常不失。
种竹何必多，无则令人俗。萧萧一两竿，清风自然足。
雨连三月久，春剩一分多。暮醉兼朝醉，长歌复短歌。
颜看镜中红，发看镜中白。如何一寸心，镜中看不得。
燕体徒自轻，蛾眉易生妒。妾有千黄金，不买长门赋。
下阶拜新月，比妾镜中眉。郎在天涯见，莫忘初画时。
水清濯吾缨，水浊濯吾足。不见濯缨人，可怜江水绿。
青春流水去，白发见花羞。山鸟缘何事，如今也白头。
既圆仍复碎，才满又还倾。一掬铜仙泪，终宵泣到明。
西窗寒正深，推户雪盈尺。不见碧苔痕，惟留栖鸟迹。
昨日杏花开，今朝燕子来。相思三百里，明月在高台。
手种忘忧草，都缘耐老亲。今年花又发，不见白头人。
蓬莱巨鳌簪，此立向天外。仙人招我来，飞空振环佩。
呼童扫前除，试问月来未。月不待人延，开轩还自至。
身在瑶台上，不知风露寒。钱唐十万户，能得几家看。
桃花休笑我，烂醉武陵春。百年浑是醉，寄语独醒人。
袅袅顶丝长，枯荷倚夕阳。窥鱼高盖下，不怕夜来霜。
文禽好毛羽，双卧芙蓉浦。梦落烟水深，萧萧叶间雨。
白云自何来，栖我山中树。愿为九夏凉，慎勿从龙去。
江上青裙妇，移舟夜月中。唤郎双打桨，好趁正南风。
方深区内缘，久负社中约。惆怅莫钟声，徘徊度林薄。
独立不偶俗，直干排高云。曾过首阳下，永怀孤竹君。
鸣雁为离群，馀哀度水云。那知故乡夜，亦似客中闻。
凉风吹北窗，槐阴深几许。带露摘荷花，笑共鸳鸯语。
桥夜寂行舟，天影淡空水。独有无事僧，往来明月里。
上有千尺桐，下有千尺井。风吹井上桐，零落井中影。
岁去归何处，灯来伴此身。分明无事夜，也作不眠人。
琴绝已多时，台存尚起思。遥怜千古调，只得一人知。
孤舟横野渚，明月照当空。十年江海意，疑在小亭东。
溪水流东去，垂杨对我门。凄凉断桥路，残月照黄昏。
时时可问花，处处堪沽酒。风波君不知，愁杀楼中妇。
十载恩难报，重泉哭不闻。年年春草色，肠断一孤坟。
寄语问花人，岁月那能借。尔意怨迟开，侬意怜迟谢。
山雨遥侵夜，过春尚作寒。却怜灯火寂，反与病相安。
落叶满庭阶，秋风吹复起。遥忆别离人，寂寞何堪此。
感君寄吴笺，笺上双飞鹊。但效鹊双飞，不效吴笺薄。
道是愁无极，还教仗醉魔。谁知醒时意，说向醉中多。
日乘芙蓉车，七贵相尔汝。妾本吴中人，好就吴侬语。
月从今夜满，秋向此时分。莫惜金尊数，清光喜共君。
醉罢见明月，照我还照君。如何君不见，只见天边云。
坐起愁如织，空斋但寂寥。不关风雨妒，春色为谁凋。
两眼断夕阳，两鬓羞临镜。重门闭不开，唯与愁相竞。
放鹤人何在，孤亭横翠微。客来亭上坐，惟见白云飞。
尘机暂已忘，尘事日应远。试看径中苔，朝来深与浅。
叶暗前朝雨，花飞昨夜风。空山人不见，春在绿阴中。
月出孤松阴，风生百泉响。空山不见人，解带苍苔上。
常好古人言，玩索此轩中。谁言千载上，不与此心同。
身戴君亲德，何能一粟酬。蹉跎今白首，行迈尚悠悠。
溪上娟娟竹，年深百尺馀。何时过溪上，折竿钓溪鱼。
湘灵动云根，散作霏霏雨。湿重翡翠毛，凉浸珊瑚树。
隔水不得语，中肠千万回。知公望我至，如我望公来。
独夜登楼望，如闻笳吹声。月明沙塞远，何处是君营。
齿疏发将尽，力衰膝已酸。身弱衣不胜，腰窄带逾宽。
昔年从羽猎，高入万重云。尚有冲霄志，难忘报主恩。
不睡爱听雨，雨声听不明。莫能新梦去，怕有旧愁生。
道远频驰梦，情深只寄书。相逢俱泪下，翻似别离初。
去年寒尽日，正起故乡思。今日空齐里，翻思在客时。
香熟家家酒，花明处处春。年来为多病，愁见醉归人。
层楼面沧海，月出预能期。想是凭阑处，人间未见时。
久养笼中鹤，如何却放归。不知初放日，曾别主人非。
别君惟怨春，不怨江边柳。欲赠倦攀条，东风吹入手。
碧树含秋色，飞泉急晚声。不知谁领得，惟有野人情。
树密秋容淡，江深暮景閒。日斜人不见，惟有钓舟还。
日落山水暮，江空鱼鸟閒。停桡欲何待，空载月明还。
吴歌寂无闻，楚舞娇不举。林空白石晚，一片潇湘雨。
生意忽满地，东风吹渐青。隔江人不见，烟重雨冥冥。
岁尽东风转，衡门日晏开。不知因底事，不见故人来。
宿食共相投，枯荷野渚秋。平生急难意，何用急时求。
日落沙犹白，云移水更清。高人弄明月，只欠紫鸾笙。
底事头成白，何为志集枯。览辉甘寂寞，不羡上林乌。
君住西山下，时来却望君。不见山中树，只见山中云。
临渠爱流水，试砚涉还歇。起看碎米花，疑残去年雪。
琴罢诗兴来，残灯独挥笔。因识圣人心，澹然何意必。
携琴兼载酒，童冠偕跻攀。浩歌碧云里，落日松风寒。
物外元无我，閒中别有天。临流时抱膝，此意向谁言。
莲没不知年，塘称尚如昔。念我名不称，长生谅何益。
一室他乡远，四檐寒雨声。主人怜夜永，添火坐深更。
客路晨炊好，幽哉石弄居。一轩潇洒处，净几展吾书。
年抛造化外，气入烟霞间。夕阳林下路，白发照青山。
山晚溪喧减，天秋月放多。棹歌如未起，其奈老夫何。
坐亦岂非行，行亦岂非坐。问我我不言，笑舞溪云破。
此兰我何爱，对之终日坐。万物我一兰，天地乃一我。
一雪正如此，乾坤何处看。都将无极妙，千古一凭阑。
感兹原上情，相倾或相顾。老我空此心，爱亦莫能助。
万事都难问，相逢坐夜阑。寒灯青的的，莫照酒杯乾。
吾心万古天，明月一池水。以心观吾心，吾心是如此。
凭阑看青山，欲去仍恋恋。青山恒在兹，而人不可见。
野航谁谓小，恰受野人身。载我欲何向，五湖烟水滨。
我爱西湖好，何时此一行。六桥明月夜，花底画船横。
上冈振衣尘，下冈恐还有。不识冈上头，能容结茅否。
故国青山好，春来梦不真。去家虽太近，犹是未归人。
轩中多白云，霏霏日如雾。风吹散又生，更宿檐前树。
行路莫行远，看花莫看迟。花迟少颜色，路远长别离。
山中多白云，栖我亭前树。日暮度前村，又与东风遇。
山中雨初歇，溪水夜来长。幽禽知我閒，飞下复飞上。
双杵夜沉沉，中悬万里心。露华欺白练，明月映秋砧。
红稀天有情，绿暗春无兴。游子雨中眠，梦里年光尽。
抱膝余长吟，息肩君赏音。歌罢解携去，山高江水深。
云来雨满溪，天迥风生壑。山水谐于心，独树孤琴鹤。
独把重阳酒，西风白雁回。江南菊花早，应傍美人开。
道上秋雨过，道傍秋树红。采樵归树晚，吹笛月明中。
放舟前溪水，水文白如练。风吹丝袅袅，惊起沙中燕。
茅堂枕江涯，种竹只九个。时有清风来，还同故人坐。
朝从田父饭，憩马古林西。村鸡不知曙，日高犹自啼。
室静客稀赏，地偏花更清。自开还自落，宛似野人情。
白头人所贱，绿发人须恋。君如恋绿发，莫到白头变。
明月岂长好，的的入我怀。东风不爱情，浮云与意乖。
流觞泛激水，手揽跳波湿。恰怪杯行迟，风吹忽相及。
亭中留客处，客至亦忘归。把酒看春草，西山日已微。
寒崖挂苍藤，一石塞云栋。夜半月明中，天风吹欲动。
风息气不暖，月明物岂华。云山层递转，何处是吾家。
明月岁如此，青枫再改颜。故山有丛桂，怅望几时攀。
对酒愿一醉，醉后忘悲辛。怜予亦楚产，不似独醒人。
月出天在水，平湖净于席。安得谪仙人，来听君山笛。
明月照池边，澄平夕景连。山人临泛处，不异镜中仙。
新买五尺刀，摩挲不离手。但来看此物，军中谁更有。
出亦阴忆汝，入亦阴忆汝。石阙四面生，悲来定何许。
始欲识侬时，白头誓相怜。一日三唐突，持底解千年。
三伏天雨火，郎但笼窗坐。何处汲寒浆，金瓶井中堕。
大帆曳云还，长樯柱天起。非是不相留，势已无千里。
落落南山松，长标一何拙。上栖万里风，下覆千年雪。
君去何时归，山中春草夕。莫将白云庐，不及红尘陌。
若问浮生事，风尘病里过。开樽看渐少，伏枕似还多。
自从移疾后，谁谓主恩疏。每及山林士，天颜满荐书。
知音千载事，君适赏心同。从此三都赋，人传左太冲。
春日照城隅，罗敷陌上趋。自能停五马，不是使君愚。
别酒故人同，留诗古寺中。唯应湖上竹，一为起清风。
衔碑知有泪，勒颂已难铭。强觅茶中味，居然识典刑。
材大难为用，谁将此老悲。空山独高洁，不怕雪霜欺。
山高径路微，林深茅屋小。读易者何人，焚香坐清晓。
诗思浓于酒，山容碧似苔。美人清不寐，撑出小舟来。
去时冰雪深，归来桃李艳。短棹羁春愁，云深江路暗。
解补梁间垒，能寻花下门。春来与秋去，莫负捲帘恩。
海上春常满，人间日易斜。白头浑不老，岁岁阅桃花。
楼外雨初收，楼中人独愁。一声何处雁，惊破五湖秋。
林里光初出，湖中气欲来。好随松影去，且放竹扉开。
旧梦在何处，新梦续相从。旧空那可续，新续总成空。
披席云同卧，盘餐雾共倾。等是烟霞境，清梦绕南衡。
幽人爱青山，结屋空林里。夜深梦白云，明月在溪水。
谁弄参差管，声悲引恨长。夜深龙起听，明月满潇湘。
卷石不盈尺，孤竹不成林。惟有岁寒节，乃知君子心。
舟移青嶂夕，门掩碧萝春。欲问仙槎客，南来第一津。
石屏秋雨净，野树晚风微。忽忆前溪好，应须踏月归。
露下兰无香，风高叶初坠。空庭不见人，落月照孤坐。
野寺一僧住，朔风万里来。敌营犹未徙，猎火照边台。
亭空寒落叶，野近暮多云。何处鸣孤鹤，坐中怅独闻。
不听松风起，山窗生暮寒。惟愁天地老，留此画图看。
春日洛阳陌，纷纷来往人。落花如有意，飞逐马蹄尘。
江渚秋风起，荷花渐觉稀。小舟閒并看，日暮未言归。
云帆秋水阔，烟树晚村深。閒倚孤篷久，遥闻风外砧。
明月照重城，庭虚夜气清。谁家砧杵响，忽动故乡情。
秋高夜气清，露下凉风发。三老应未眠，吹箫弄明月。
竹屋草代瓦，决渠泉绕池。客来无所问，取醉更何之。
郎身虽自亲，郎意不可保。素手理瑶琴，郎听不言好。
春寒风压酒，水满月平桥。何处渔樵客，歌声到暮潮。
客倦南来路，河分向北流。明朝望乡泪，流不到江头。
一片他乡月，秋光亦苦辛。每从风雨后，来照别离人。
一别情无限，愁心寄晚风。羡君佳句好，白云和难工。
未从方广游，知为方广路。定有夕烟霏，天光露晴树。
神者天之妙，心者人之主。去人而用天，我生如鳞羽。
天地既设位，人微何以参。分明有人主，天地不能堪。
曾排公子难，会是美人恩。偏馀歌舞意，潇洒叩柴门。
天上河如带，盈盈落翠微。可怜中宿月，空照白猿归。
五老攒一峰，五峰尊一老。奚必商山翁，穷岩拾芝草。
天上月如欢，月圆还月缺。侬如天上云，行则随星月。
万木一时暝，众峰倦无声。惟馀满湖月，半夜向山明。
水尽月还□，空摇幡不飞。自怜心转□，欲辨已忘机。
入谷闻空答，溪深六月寒。松风三十里，常作九秋看。
今日花始开，昨日花尚好。欲知花故新，但看蜂多少。
花落如流水，青春又一时。美人天上去，明月作蛾眉。
梦中食君食，梦中衣君衣。安得长梦中，与君不相离。
雪助湖光白，风开野色新。白鸥相识否，前度弄梅人。
地得南风湿，天含细雨寒。与君同玉簟，归去待花残。
郎如木莲发，妾似水莲开。可怜花与叶，不得两莲来。
敢不窥园菜，贫家赖养亲。未能长抱瓮，殊愧息机人。
一朵朝来吐，闻香识是春。天将香所自，密与岁寒人。
谁道南无雪，纷纷作早梅。枝头有红翠，一啄一花开。
一花春已满，香外更无春。不是从清夜，闻香岂得真。
南国虽无雪，纷纷在鬓丝。梅花吾与汝，同是白头时。
花以香为教，闻香每发机。春风如有意，吹入客心微。
夜半春风转，惊梅此水涯。吹开人不识，一一是心华。
夜来庭砌上，使我月明多。一片如冰雪，流光奈尔何。
一水穿深竹，孤舟荡晚风。但沿明月去，忽与大江通。
一枝穿海棠，未开人不觉。寄语枝间禽，蕊香休乱啄。
折尽东西柳，销魂自汉时。人言枝上鸟，总是一相思。
溪鸣知水涨，木落觉山空。野鹿閒相过，黄花食一丛。
一片空濛里，泉飞似白云。随风将落叶，总作雨纷纷。
愿君似芙蓉，不食犹可衣。芙蓉且有实，一一含霜肥。
红翠双入帘，知自罗浮至。口衔麻姑书，催我营春事。
春色已牵肠，何须柳带长。海棠经泪洗，花白似秋霜。
高卧不知处，花含古洞春。白云来借问，三诏彼何人。
莲白多生花，莲红多生子。采白莫采红，留红在叶底。
珊瑚亦作林，红绝知三岁。自红开至黄，不忍离头髻。
小妇不长妾，大妇不长妻。人生各有命，贵在与夫齐。
亦知花定落，不敢恨东风。苦是馀香在，魂消一片红。
敲泉惊宿鸟，乞火动邻僧。无与共吟啸，呼猿下古藤。
柳花下阶砌，衣动香氤氲。蝴蝶不相识，亦来衣罗裙。
天风争顺逆，人事有参差。昨我停舟处，知君得意时。
片帆天际阔，落日远山青。隐隐风前笛，行人不忍听。
商声西南至，崩腾奔万马。直疑寒雨来，急垂重帘下。
人对落花愁，我对落花喜。飘却一树红，收来万颗子。
弃儿神焉附，必学先无我。心手久相师，公到始能可。
老与病为俦，贫惟诗作友。孤灯吟夜深，寒雨泣衰柳。
向晚贪眠早，二更清梦回。屋明知月上，窗动觉风来。
浊酒不取味，素琴无复弦。何须更清论，相见自萧然。
养鸡纵鸡食，鸡肥乃烹之。主人计固佳，不可使鸡知。
江水绕孤村，芳菲在何处？春从啼鸟来，啼是春归去。
借问天边雁，关程千里馀。来时经帝里，可有寄侬书。
高人读道书，兀坐千峰里。双鹤暮盘云，影在寒潭水。
喜雨催花开，怨雨催花谢。问雨雨不知，花开花陵藉。
春归春便归，莫更留春住。回首五十年，颇恼春相误。
春归春径归，归说有馀情。还从清梦底，唤我树头莺。
有愁不带去，无愁何送来。倚栏痴儿女，落月尚徘徊。
送君山中居，忆君山下路。此夕独徘徊，凉风起烟树。
春风吹明月，夜落梅花里。相对两忘言，清香淡如水。
云去山色青，云住山色白。去住云不知，空山自成色。
爱钓非爱鱼，无鱼心已足。闲把一竿行，迥塘泛秋绿。
黄叶一天秋，青山百尺楼。楼头旧时月，夜夜照江流。
我从峡中来，君向峡中去。若听清猿啼，是我来时路。
春雨止还落，故人迟未来。可怜花落尽，不共一尊开。
月落江烟昏，孤舟趁潮去。忽闻鸡犬声，知有人家住。
庭树暮栖鸦，秋风入楼角。谁遣落叶声，空闺先独觉。
遥山开晚晴，空翠来未已。一鸟步斜阳，自饮寒江水。
日饮长江水，谁知江上心。烟波渺无极，只为别离深。
前殿承恩者，而今宠亦衰。妾颜犹未改，惟有镜台知。
无水乃云钓，有才只负屈。纵已陟林端，求鱼奈缘木。
浓抹千条绿，春残未肯收。杨花轻扑处，漠漠使人愁。
秋空木叶寒，日落湖云冷。微雨滴梧桐，安知别离恨。
日色满窗红，鸳鸯睡枕同。披衣将欲起，又怕隔帘风。
西风吹木叶，万户动寒砧。静院凭栏久，愁心无限深。
孤舟暮归去，别路江南树。烟外有钟声，故人在何处？
不觉春将去，天涯人未还。可怜巾上泪，点点尽成斑。
夙昔爱琴鸣，流泉指下生。子期今已没，谁听断肠声。
堂堂春不住，片片逐花飞。惟有红襟燕，雕梁尚语归。
春日正迟迟，当窗理彩丝。鸳鸯慵不绣，祇绣女贞枝。
痛极疑非痛，悲深似不悲。无端肠断句，刻刻上心来。
溪暗闻流泉，月黑不知路。时闻出涧中，幽禽学人语。
夜静镫尤晴，更深月倍明。秋风吹雁过，忍听两三声。
江云不在树，春浦远无舟。悟得天然意，花飞水自流。
霜信催砧急，寒闺寄远时。料应孤客梦，付与枕函知。
思亲眠不得，起坐夜三更。月照一庭白，慈乌故故鸣。
浅映眉如敛，浓拖眼欲迷。行人休便折，留覆短长堤。
行到无人处，山深云更深。一泉藏众石，悠然见古心。
夜枕时有声，乘月披衣起。江空寂不闻，芙蓉滴秋水。
此君在今日，大觉无不可。风雨震诸天，空山自龙卧。
秋在梦中尽，人疑天上行。与君处处别，不似此时情。
水浅天亦浅，山深路亦深。醒来欲续句，梦景渺难寻。
何处木犀植，风吹断续香。香无今夕异，重桂坐高堂。
三朝坐甲帐，十载雪霜寒。瑶台此中是，何处学骖鸾。
园林新霁后，一抹夕阳留。无限青山色，都收竹外楼。
征诛当有兵，安韩可无耕。筹画寓农计，开疆千古名。
思君惊妾梦，梦觉妾孤眠。孰惹思君意，哀鸣雁避弦。
青云招不来，白云留不住。我欲赋停云，云停渺何处。
梦蝶人何在，空馀此地名。只今芳草绿，千载有馀清。
月射阳精耀，星分日气光。至人凌倒影，夜夜月辉扬。
山耸千重绿，堂开一镜明。读来书几卷，坐到月三更。
月落江含白，更残雾捲风。烟消天气赤，海日一轮红。
好鸟时时过，柴门日日关。苔青从雨长，花闹任莺喧。
月过山移影，风来韵有香。曲栏花正吐，一院露华凉。
梦中游八极，悟景到三天。始探蓬壶事，翻惊日似年。
若有神阴告，都缘思虑深。欲穷三圣业，须尽一生心。
落花窗外舞，疑是雪飞时。刚欲呼童扫，风来去不知。
石压蛟龙宅，林生虎豹风。行行瞻马首，何日复旋东。
雾重晓风轻，山高残月午。笋舆不逢人，时时落林雨。
欲暝疑将曙，凉春似早秋。青山独归处，花暗一层楼。
草长兰弄影，莺语蝶飘魂。一亩凄凄水，斜阳却在门。
一饭原无重，千秋独有君。三齐如不显，空自饱王孙。
明月浸疏桐，空阶虫语响。伏枕梦不成，凄其动远想。
閒夜步苔阶，一身万里客。明月照我怀，顾影长太息。
野树著新霜，青黄映窗左。归鸟栖复惊，山猿窃岩果。
朝出雅初鸣，暮归日已暝。清梦不离山，还踏苍苔径。
老树出颓垣，客至雀惊起。僧雏款禅扉，烹茶掬溪水。
虚室闻空香，窗前落溪水。相对两忘言，坐看山云起。
夜雨洒山斋，幽人入虚听。朝来启户看，落花满苔径。
相逢应未远，何事转凄其。才得与君遇，冰霜又别离。
鹿门空有约，林虑旧山孤。何处寻真隐，人间见画图。
君心何绝决，我意复冥冥。秋雁天涯去，关山黑复青。
食古须能化，饮香年复年。蠹书不蠹国，何愧守残编。
丹桂犹留种，黄金不可求。望君南浦尽，心事两悠悠。
东风吹落花，落花逐风去。可怜一片红，飘零竟何处。
雪冻山上云，雪埋山下路。空山寂无人，寻梅在何处。
催敲来种花，千株万株列。白是千人脂，红是万家血。
回首万里路，途长日西暮。翼短不能飞，栖栖向何处。
溪水淡空山，古木闻樵唱。山深不计年，岭梅寒欲放。
近春贵能乐，近秋贵能哀。所感自不同，执一真庸才。
南浦多别离，行人去相续。杨柳不知愁，春风依旧绿。
残灯摇瘦影，冷雨掩重楼。为有还家梦，翻添一段愁。
斩却长桥蛟，射杀南山虎。我行方读书，父老何须苦。
先存爱物心，去私不假斧。先存爱己心，急公怕闻鼓。
雨后散流霞，云凝山半遮。幽人无别事，独坐数归鸦。
倦棹载书归，江帆带夕晖。山人无别事，排日白云围。
佳诗有画姿，我画愧无诗。有诗方有兴，非是故稽迟。
古集荒如此，行人过亦哀。春风如不及，桃李一时开。
岁晏桃源行，源上空人家。我欲于此石，洒墨成桃花。
何年片墨悬，磨人自今古。文字障未空，山水亦良苦。
春至百花开，无花亦不恶。欲知天下秋，风前一叶落。
采采江水滨，荷花照脸新。莫愁西日晚，明月解留人。
人道横江恶，侬道横江好。不是浪如山，郎船去已早。
折取烟中枝，千丝与万丝。人从此时去，却向何时归。
别路风光早，江南芳草天。人心似春色，千里逐君船。
僧罢夕阳钟，客怀正孤绝。山鸟下空林，自啄茅檐雪。
挟策长安去，谁怜行路难。恐伤游子意，别泪不轻弹。
天上星辰合，人间乞巧时；自嗟方识面，已赋别离诗。
朝过长流水，暮过长流水。流水流不休，行人行未已。
仆散惟余犬，囊空剩一弦。秋风吹五柳，庭树乱鸣蝉。
不记几年别，相看鬓又新。匆匆言不尽，先问白头亲。
三驱一面网，雉兔正堪肥。弦响无虚落，日暮即收围。
绿暗正红稀，庭前夕照微。怜他新燕子，日日学双飞。
空山杳无人，幽花吾媚汝。九州欲贻谁，莫折一枝去。
恨我心何忍，抛离白发亲。一年春又尽，犹作未归人。
萧条瘦菊英，尚耐西风冷。岂我不如花，未堪当此境？
往事渺如烟，登堂增百感。江上几诗人，零落气为短。
万壑千岩里，声来何属钟。林深不知寺，总被白云封。
雨暗虚庭竹，烟荒堕石苔。归鸦栖不稳，飞上短墙来。
斜阳淡远林，溪云散空谷。山僧暮不归，微雪入寒竹。
秋光入林薄，野桥秋水生。不见买山人，山与斜阳平。
扁舟来往处，相望水边楼。欲住榜人发，回头烟树秋。
折花玉阶前，簪上同心钗。安得花下风，吹梦入郎怀。
人间复何世，风雪早寒天。满地江湖晚，苍茫独钓船。
微雨洒复止，春山人独行。西湖知不远，照眼小桃明。
春暖桃柳新，六桥多士女。祇愁风雨来，路长奈何许。
扬州在何许，帆影乱烟树。南风且莫尽，我欲过江去。
秋风入庭户，豆实自离离。寒来吾事就，霜露空尔为。
楼中独夷犹，坐阅千帆过。向夕风掀天，何人歌楚些？
视海为吾地，方能守此州。可怜壮士泪，空作接天流。
峰明月未上，流碧满庭除。空山独吟人，百虫来合余。
哀吟更谁和，俯见孤影兀。我已专溪山，从游惟片月。
残霞红满天，微月澹不耀。岂知人定后，耿耿方相照。
万树饱经霜，千峰留夕阳。摩挲看山眼，莫负好秋光。
风从北来寒，吹此一街月。道人默倚楼，手理冲冠发。
南行天转凉，向夕海愈绿。成连去何之，风涛自终曲。
园岂埋香地，梅为感逝花。有人忆花影，无语自横斜。
既以断为连，复以斜为正。字字巧相衔，得之法当圣。
庭虚宜受月，无月吾亦罢。阁阁蛙成市，点点萤专夜。
花好在一时，富贵那可恃。且听荒鸡鸣，抚剑中霄起。
杂树自生花，乱石自生草。草长无人锄，花落无人扫。
残菊不辞晚，犹开三两花。东篱多处士，知否忆陶家。
泉自云根下，松从石上生。高吟山不答，惊我意峥嵘。
节序催人老，干戈动旅愁。一年容易过，此夕又中秋。
出与牛同田，入与鸟争树。不识有春秋，但知朝复暮。
墙高隔万家，墙内有烟霞。帘卷听秋雨，堂前点落花。
风静叶犹脱，夜深魂未歇。梦中人独寻，一角宜园月。
益死以损生，天爵夺人爵。归去偕先通，长啸古烟月。
落日昏，山庭寂。独立峰头天四垂，一绳雁破遥空碧。
采采池中莲，花香君莫取。赠子以莲房，教识侬心苦。
昨夜东风狂，庭花落如雨。忍死抱残红，莫化尘与土。
黄叶舞青溪，冷云断寒岫。行役感良时，风露满衫袖。
孤花阅贞性，寒岁依篱出。谓可制颓龄，不是寻常物。
兰楫刺银塘，采莲携伴去。回头不见人，歌起花深处。
无定行云在，东西任所之。风吹留不住，此去欲依谁。
今夜故园心，柴门月满林。兰根无好土，何处首阳岑。
林薄来长风，白云散如缕。草木生晚凉，心知山下雨。
残星横斜河，晨鸡号天风。幽人窗中眠，纱厨明秋空。
冷晕侵残烛，雨声在深竹。惊鸟时一鸣，寒枝不成宿。
青山本无情，白云自来往。身在浮云中，仰看浮云上。
山月出未高，林深鸟犹梦。霜落人未知，寒添觉声重。
对床喜清夜，尊酒话平生。自是今宵雨，于人却有情。
一封征人书，秋帆潇湘岸。当君高楼醉，忆妾空闺叹。
土灰论远计，木石笑浮生。但有一尊酒，何须千载名。
树合秋声满，村荒暮景閒。虹收仍白雨，云动忽青山。
瘦竹藤斜挂，丛花草乱生。林高风有态，苔滑水无声。
来莫怨春迟，去莫怨春忙。春不随人老，谁教汝断肠。
冬之日何速，夏之日何迟。山中无历日，迟速两不知。
云外山将遍，人閒日易斜。不知棋换世，柯烂未还家。
渺渺亡羊路，悠悠化鹤身。人閒同逆旅，谁主复谁宾。
终日无获禽，古人猎在德。非德为禽荒，猎食吾不食。
俗尚家灵运，谁堪社远公。空山云不出，愁杀渡溪风。
更尽一杯酒，出门行路难。送君过南浦，忍泪凭栏干。
新秋积雨霁，凉风吹我衣。岁月不知老，乾坤何处归。
溪上弄明月，风露发新警。心空无一尘，万竹扫清影。
地僻境逾静，林疏秋已分。清溪一片月，修竹四山云。
石润云先动，桥平水渐过。野阴添晚重，山意向秋多。
初阳正二月，草木郁青青。蹑履步前园，时物感人情。
桃花落已尽，秋思犹未央。春风难期信，托情明月光。
计约黄昏后，人断犹未来。闻欢开方局，已复将谁期。
辛苦一朝欢，须臾情易厌。行膝点芙蓉，深莲非骨念。
恶见多情欢，罢侬不相语。莫作乌集林，忽如提侬去。
归归黄淡思，逐郎还去来。归归黄淡百，逐郎何处索。
暮空长罢噪，箭急不知惊。赖馀琴里曲，犹有夜啼声。
本求裁作瑟，何用削成圭。愿寄华庭里，枝横待凤栖。
向日晚飞低，飞飞未得栖。当为归林远，恒长侵夜啼。
残星落檐外，馀月罢窗东。水白先分色，霞暗未成红。
今日坐高堂，明朝卧长棘。一生聊已竟，来报将何息。
拜新月，拜月愿月圆。新月有圆时，人别何时见。
欲富乎。忍耻矣。倾绝矣。故旧矣。与义分背矣。
静中好，冥心归宴寂。斋己不虚吟，静是真消息。
一言相契，万古不移。柳眼发新条，梅花满旧枝。
游鱼波上游。远水涵空迷极目，落花如雾拥归轩。
闲中好。春信吹芳草。裙带绿于烟。东风又几年。
闲中好，月色窗穿冷。幸有含欢花，低回伴孤影。
閒中好，薄日晏眠温。落尽东篱菊，青山淡不言。
闲中好。绿树闻歌鸟。未遣酒樽空，肯信春光老。
闲中好。鱼笋朝餐饱。此趣人不知，客醉花能笑。
閒中好，蓬岛恣探幽。春暖日华永，潮平鸥梦酣。
火之龙兮，云弗从，雨弗降。三眠始，三眠终。
我策我马将安求，人之悠悠谁适谋，言东之游。
鹤兮鹤兮玄圃兮，是必有以致兮，将为谁来兮。
彼美人兮，在南山之阳。岂不尔思，道阻且长。
东风寒绝。江城待得花枝发。欲知此夜碧天阔。
唤出眼，何用苦深藏。缩却鼻，何畏不闻香。
乐奏四顺，福受万年。神归碧天，庭馀瑞烟。
长安道，人无衣，马无草，何不归来山中老。
其止维何，朝弦莫歌。道其问学，弗辟弗颇。
雄虎之台，郁郁丘土。其伏未耀，本干深固。
燕居观象，恒若荐雷。益慎益戒，万善具来。
故人清风，美人明月。胡为来哉，君子之节。
石冷龙蟠，风高鹤瘦。一片白云，勿落襟袖。
本无尘埃，何事乎浴。千仞飞泉，所濯吾足。
天低绛阙，月满瑶台。玉鸾何许，尽归去来。
隆功骏德，两有烈光。陟配宗祀，惠我无疆。
来顾来享，礼成乐备。灵驭翩翩，云行雨施。
新梢凝翠，落照馀红。乱鸦噪罢，叶叶清风。
禅不用参，道不用学。行住坐卧，是大圆觉。
大哉盘铭，日新其德。一盟一思，惟汤是则。
衣兮木叶，髯戟面铁。所执何书，愿闻其说。
人达人情，无寡无广。天下之事，如指诸掌。
春无再至，花无再开。人无再少，时无再来。
后乎吾来，先乎吾往。当往之初，殊不相让。
由听而失，以听为宾。而今而后，何复信人。
断以决疑，疑不可缓。当断不断，反受其乱。
人之所学，本学人事。人事不修，无学何异。
恩深者亲，义重者君。恩义两得，始谓之人。
君不记，犬之年，羊之月，辟历一声天地裂。
意行何之，陟此云岭。如梦而觉，如昏而醒。
非香之香，非色之色。伴我孤吟，风清月白。
归。目断吾庐小翠微。斜阳外，白鸟傍山飞。
花勿尽开，尽开香歇。勿待月圆，才圆即缺。
如今推也，是子是贼。买帽相头，食鱼去骨。
乾坤独立，从者里入。风吹不著，雨打不湿。
汉既不管，秦亦不收。人平不语，水平不流。
山中卧，不知时节过。雨打窗，好梦都惊破。
念七念七，全无消息。背看分明，正观难识。
大道体宽，无易无难。相头买帽，此土西天。
幽石封白，深林掩芳。隐德不耀，何矜色香。
事有万殊，法无异说。寒但言寒，热但言热。
居必择邻，鉴非止水。明暗相凌，言犹在耳。
蒲叶吹秋，水天漠漠。敛影肃心，意不在啄。
依经解义，三世佛冤。离经一字，即同魔说。
车不横推，理无曲断。若是此花，佛与帝释。
他弓莫挽，他马莫骑。他非莫辨，他事莫知。
云月是同，溪山各异。万福万福，是一是二。
雪霁长空，迥野飞鸿。段云片片，向西向东。
天！休使圆蟾照客眠。人何在？桂影自婵娟。
帝奋厥武，百万其士。匪怒以棘，于三千里。
天子来止，士增其喜。孰偷其生，以不奋兴。
天兮地兮，戴且履兮。孰是人斯，莫我视兮。
日兮月兮，出兮没兮。孰是人斯，远我忽兮。
五十春秋，如电如露。月映寒江，分明归去。
因山见水，见水忘山。山水俱忘，理归何所。
思无思思，万邪一正。不识玄旨，徒劳念静。
天上月圆，人间月半。七八是数，事却难算。
雨过山青，云开月白。带雪寒松，摇风庭柏。
来时本无，去亦非有。珍重诸人，月明清昼。
非不非，是不是。无事困人心，莫将无事会。
七纵八横，千重百匝。正令全提，是计不纳。
震畏四知，我畏我知。心之所畏，天不可欺。
宝花初烂欲连枝。旧苑珠千树，寒郊玉万层。
金谷移春，玉壶贮暖。拥石池台，约花阑槛。
故园松菊，归步月明。萧然独往，百世之英。
风。吹出东方晓日红。长江水，万里舞金龙。
山则有石，谷则有兰。我思美人，兹之永叹。
欲澄尔心，用照尔面。既识尔污，尔羞自见。
欲行欲行，顾子行行。惯与子亲，子作吾仆。
不醒是梦，醒亦是梦。既同是梦，长年何用。
食君琅玕，佩君玉环。春蒲再芽，北舟我还。
一犁春雨，万顷秋风。击壤而歌，伊谁之功。
愿为郎席，不愿为被。得郎在身，胜郎下睡。
微物在机，是侬手织。千缕一丈，三丈一袭。
应尽须尽，没宁存顺。朝闻夕可，三复斯训。
春华敷荣，春日渐阳。岁月其徂，思子永伤。
七尺之筇，五尺之童。何以御之，老子犹龙。
子开丑辟，为天下君。干十而配，辰三以分。
西风吹衣，北风吹面。郎既相迎，郎心未变。
遗郎尺锦，是侬寸心。十日一线，五日一针。
贵舆贱骑，飞躯逐利。老反山阿，白头入地。
花。见尔如何不忆家。花虽好，争似脸边霞。
丈草作酒，能成其味。以金买草，不言其贵。
鸟象雌鸡，自名鹧鸪。其志怀南，不思北徂。
思。一棹天涯怨别离。秋江上，可有载归时。
空。花映清池月在中。繁华梦，今古一轮同。
青。花落花开半壁灯。江湖梦，和雨不分明。
寒。人立西风翠袖单。斜阳暮，花影上阑干。
团。扇旧犹堪赠所欢。秋风起，恋恋故人难。
听。窗外如何月有声。寒无寐，风雪正三更。
清。一树松风静有声。高楼夜，人与月同明。
侬。不道归来仍梦中。三生石，何处不相逢。
行。无月无灯夜自明。登楼望，万里白云横。
寒。日薄云轻午梦残。无人管，花影上栏干。
波。举酒相邀尔我他。宵深矣，归棹理渔蓑。
摩将郎须，看郎颜色。郎不念女，不可与力。
天之所支。不可坏也。其所坏亦不可支也。
待得明年重把酒。携手。那知无雨又无风。
酒醒后、一枕清风，梦断处、半窗残月。
吾非爱海棠，吾爱与吾恶，海棠自海棠。
教戴天履地，击壤鼓腹兮不知天地之宽。
白的的，清寥寥。水不能濡，火不能烧。
踞此室，坐此座。佛来祖来，一一按过。
道宽开训新，生生业□□。好观来运人，
眼昏书字大，耳重觉声高。风物一堆灰。
山晓月初上，江鸣潮欲来。不辨越王台。
万壑初收雨。日抹平山红。何处不迟留。
酒一樽，人千里。倚清秋，月落何曾睡。
风风无不公。高堂若无夏，破屋元有冬。
冠兮童兮浴且风兮。夫何求兮与天游兮。
别后常相思。顿书千丈阙。题碑无罢时。
无故相然我。路绝行人断。夜夜故望汝。
忆欢不能食。徘徊三路间。因风觅消息。
如何是宾中主。云兆分其五，又曰引。
如何是主中宾。云月带重轮，又曰收。
如今不重文章士，莫把文章誇向人。
三月能辞千日醉，一生能得几回看。
三千里外一条水，十二时中两度潮。
手边云起何时雨，笔下波生不待风。
秋水涨来舟去速，夜云收尽月行迟。
上水船，风大急。帆下人，须好立。
口，有似没量斗。川，有似三条椽。
天冲抱极泣帝前，血浊雾下天下冤。
□忧去国三千里，遥指江南一道云。
因依客路烟波上，迢递乡心夜梦中。
莫惊此地逢春早，祗为长安近日边。
月华照杵空随妾，风响传砧不到君。
林外雪消山色静，窗前春浅竹声泉。
有发兮朝朝思理，有身兮胡不如是。
空夜窗闲萤度后，深更轩白月明初。
烟攒锦帐凝还散，风卷罗帷掩更开。
故国路遥归去来，春风天远望不尽。
春苔满地无行处，深映桃花独闭门。
三院四人簪白笔，一门三镇拥朱幡。
已被夭桃欢来醉，曲尘丝树恨何人。
玉阶一夜留明月，金殿三春满落花。
投文得仕而今少，佩印还家古所荣。
闲庭草色能留马，当路杨花不避人。
撩乱客心眠不得，秋庭一夜月中行。
帘前对酒闲无事，待得分明似镜时。
指下黄金星未曙，七条弦上夜乌啼。
雪浦二月江湖阔，花发千山道路香。
远声历历风和水，近色青青竹映松。
烟消门外青山近，露重窗前绿竹低。
白锦满胸鹰未老，青鳞动匣剑长寒。
寻春须是阳春早，看花莫待花枝老。
玉枕空流别后泪，罗衣已尽去时香。
五色云中鸣玉磬，千花台上礼金仙。
我居山，勿人识。白云中，常寂寂。
情多不似家山水，夜夜声声旁枕流。
门掩落花人别后，窗含残月酒醒时。
玉殿笙歌宜此夜，更看明月照高楼。
江城卖药常将鹤，古寺看碑不下驴。
水国两亲应探榜，龙门三月又伤春。
因逢日者教重应，忍被云僧劝却归。
两京游寺曾题榜，五举逢知始看花。
众星不如孤月明，牛羊满山畏独虎。
千里长江皆渡马，十年养士得何人。
江城卖药常将鹤，古寺看碑不下驴。
梦蝶岂知真是蝶，骑牛何必更寻牛。
我亦有亭深竹里，也思归去听秋声。
山围花柳春风地，水浸楼台夜月天。
芙蓉摇风柳挂月，醉来健倒梨花堆。
浩歌归去浑无事，栖碧山前月上东。
行人不敢来饮马，稚子时能坐钓鱼。
夜雨推篷写松石，焚香何处独题诗。
久立危栏须北望，无边秋色杳冥冥。
戴星问俗千村曙，耕雨关山百里春。
春风跨马银鞍稳，夜月骑牛铁笛閒。
家藏逸少笼鹅字，门系龟蒙放鸭船。
莺藏杨柳金歌舞，蝶宿梨花雪梦魂。
闽中有雪方为贵，天下无楼如此高。
出以是，入以是。是子孙，永如是。
天雨线，民起怨。中原地，事必变。
今日所蒙稽古力，自天而不拜恩荣。
笼窗一不开。乌夜啼。夜啼望郎来。
明年此□，□知谁健，且尽黄花酒。
色空辨相何妨道，语默由心不碍禅。
影外影为三等妄，梦中梦是两重虚。
莺惊凤辇穿花去，鱼畏龙颜上钓迟。
帘捲一番衡岳雨，帆开千艇洞庭风。
莺藏杨柳金歌舞，蝶宿梨花雪梦魂。
笙歌车马东方晓，风月山川北固凉。
双阙暂随丹诏入，三峰寻与白云归。
归装见说浑无物，添得新诗数百篇。
缺多圆少人如月，盛极衰来物易秋。
无端正踏江南路，暮雪萧骚满客衣。
欲雪尽时携酒去，无人知处得花开。
归去来兮觉今是，不知我者谓何求。
堕蕊尽教输燕子，嫩寒犹及占梨花。
人情十里白头浪，世事几番黄叶风。
红尘富贵无心恋，紫府真仙有志攀。
未晓清风生殿阁，经旬赤气照乾坤。
萧萧抟黍声中日，漠漠舂锄影外天。
哀俗易高名已振，途险难尽学须强。
危亭北据水南流，槛外频来海上舟。
燕居九见岁华周，晚得湖湘斗大州。
旧菊篱边又开了，故人天际未归来。
二月探供三月酒，今年未得去年钱。
数里竹溪藏野色，一轩松雨战秋声。
千里水云归泽国，一帆烟雨挂秋江。
诗酒一生唯道□，田园数顷敌封侯。
梧桐风细初吹叶，河汉云疏欲护霜。
闲门半掩庭花落，啼鸟一声烟树深。
当户晓山青倚汉，傍檐风竹冷敲秋。
照池莲艳红疑菜，入户山光翠可枯。
岸草雪残迎马绿，野梅风暖著人香。
雨霁烟波帆挂晓，月明楼阁笛横秋。
谁将水调歌秋雁，不遣君王待曲终。
鱼寒不食清池钓，鹭静频惊小阁棋。
丑却天下美人面，正得世间君子心。
男儿三十未有立，人世百年徒自劳。
免冠思脱三涂难，吐舌甘从五鼎烹。
一夜西风惊客枕，满堤杨柳作秋声。
不是妙音生妙指，只缘流水似流泉。
不待归来霜后熟，蒸来便作洞庭香。
不知藏在何人手，却向尊前斗弄拳。
檐重冰箸晴先滴，草屈金钩绿未回。
扁舟何日江南岸，与子归来竹一竿。
抛离火宅三千指，屏去门兵十万家。
逝波帝子魂何在，芳草王孙怨未归。
攀条嚼蕊绕千回，日暮碧云惊四合。
风定花落深一寸，日高啼鸟度千声。
水来五渡若铺练，山对九疑如画图。
山绕郡楼秋过雨，月临池树晚生烟。
酒供砚滴濡毫冷，火守更筹添漏长。
柔桑蔽野鸣雏雉，高柳含风变早蝉。
三壤月临承露掌，九雏乌绕守宫槐。
故人皆死谁为佛，老我犹生即是仙。
几番雨过山仍在，独望人间鹤未归。
人为子推初禁火，花愁青女再飞霜。
人归北阙知何日，菊映东篱似去年。
怪得池塘春水满，夜来风雨起南山。
庭梧影薄晨霜落，篱菊香寒晚吹生。
游人只解游晴昼，风雨朝昏尽属君。
千金常恨邻难买，一笑那知盖已倾。
落花水煖千船聚，芳草春深一鹤归。
塞垣古木含秋色，祖帐行尘起夕阳。
万叠危岑天倚杵，一竿斜日水浮金。
不忍骤开还骤落，殷勤含蕊待君来。
有官千里再分竹，无地平畦堪种瓜。
云容山色争奇□，远水遥天共落晖。
花外潮回，剑边虹去，抚寒江千里。
前有牧之之风流，后有元之之篇咏。
条风著野方蚕月，高树移阴又麦秋。
轻雷入树惊花魄，白浪浮空涨水脂。
日长人静闻风佩，雨久堂空生水衣。
独鹤下随鸡饮啄，众星高共月徘徊。
挑灯倦夜羞黄里，置笔穷年对白间。
隙风无端吹我烛，满窗明月心更清。
试问海棠健否，海棠虽似，减清香。
地暖尚疑消玉马，云开早欲放金雅。
路转五盘知地远，铺名太薄见人情。
最念春风尝酒处，梅酸笋翠后溪头。
昔日曾为尺木阶，今朝真是青云友。
称此一天风月好，橘香酒熟待君来。
白云断处斜阳转，几曲青山献画屏。
趁此一轩风月好，橘香酒熟待君来。
圣时建官追茂制，唐家压角失前规。
自笑颠狂便归去，并无穿系买山钱。
马谙旧路行来滑，琴遇知音尚不弹。
湖山隐后家空在，烟雨词亡草自青。
堂成相业思三老，山揖仙风对八公。
三百年来今几秋，天地自老江自流。
江声捲出风雷去，山色携将图画来。
夜如何其斗欲落，岁云莫矣天无晴。
门掩苍苔柳半遮，春深庭院日初斜。
珠鞍昔御恩犹在，玉辇亲扶事已非。
琴弹终日得古调，印锁经秋带藓痕。
自笑资中穷太守，每逢水竹便相亲。
山绕一城藏几寺，江连二水送孤舟。
此身若得西归去，犹胜开笼放雀儿。
山绕一城藏古寺，江连二水送孤舟。
酿溪煮海恩无极，千家沽酒万家盐。
山禽说我胸中事，烟柳藏他物外机。
天上羲轮都易识，人间尧历自难逢。
梦回酒醒不知处，月静人稀方忆君。
它年跃马相逢处，记得先生旧姓名。
梦蝶岂知真是蝶，骑牛何必更寻牛。
霜后秋香千树橘，雨馀春色一川花。
楼外江山无限好，二年能得几回看。
事苟非，自有异。事苟是，安有二。
其骨爽，其神清。其禄薄，其福轻。
七相声名俱属此，尚期他日更添君。
薄有田园归去好，苦无官况莫来休。
山川半为蛮烟累，人物多因谪籍香。
庭暗梨花疑有月，堤晴杨柳自生烟。
万事岂容人有意，一春多被雨无情。
四壁旧贫宁畏盗，一枝虽小易容巢。
石洞云归春雨足，海门月上夜潮生。
尘静山川狂鹿死，雷惊天地老龙飞。
行人自逐杨花去，不是杨花肯送人。
天际三竿量日月，人间一镜照山河。
地高多与风云会，天近尝为日月邻。
片云出岫犹知倦，流水吟湘肯伴牢。
万事不成嗟画虎，一官那得似驱羊。
山中有寺寺有阁，阁外之山横翠来。
桃花飞后杨花飞，杨花飞后无可飞。
千里归来人事改，十年犹幸此身存。
可怜世上金和宝，借尔闲看七十年。
惟有南山与君眼，相逢不改旧时情。
古人随水去不返，此字与山留无穷。
星沉会节歌钟早，天半上阳烟树微。
东飞江云北飞燕，同寄青春不相见。
好拥双旌便东下，画船明月绿杨津。
盘无兼味惭留客，梦厌多岐不到乡。
潮捲乱峰横几席，沙填重险变桑麻。
何年饮著声闻酒，直到而今醉不醒。
一条横截红尘断，几曲遥通紫禁深。
青镜不览一两日，白发又添三四茎。
人家插柳春将过，时节浇松老未归。
西风昨夜摧黄叶，秋亦无心在菊花。
青云道远龙媒老，白雪词高鬼胆寒。
天寒不知翠袖薄，日煖但觉玉烟生。
拔蒲心，叶再抽。拔蒲根，种不留。
轩窗竹院临流静，灯火瓜洲隔岸深。
秋光都似宦情薄，山色不如归兴浓。
坐观天下本无事，何必昌阳作引年。
雨被北风吹作雪，水愁东海亦成冰。
人间路到三峰尽，天下秋随一叶来。
庭下焚香连宿雾，林间鸣佩起栖鸾。
疏钟静起军城晚，华表双高水国秋。
云容忽变千峰险，草色相沿百带长。
离人南浦多春草，越鸟栖枝有早梅。
鹤归已改新城郭，牛卧重寻旧墓田。
富川置治湖山中，胜气环聚称清雄。
人心如地少平处，天气似春无冷时。
最觉黄花如有意，却怜豪蟹欲相疏。
少年挟弹何狂逸，不用金丸用蜡丸。
我有集仙经始在，劳君一到为重脩。
寺僧日扣妆钟起，园客时翻辇路耕。
沧海有风鹏翼健，青云得路马蹄轻。
圣胎初出赤志翁，丑杖旁扶赤志翁。
眼冷寒梢明数点，知他是雪是梅花。
梁有字题何岁月，藏无经在亦香镫。
天教向老逢春在，诗且忘忧此命通。
百年窗下棋千著，万事灯前酒一斟。
日月任从愁里过，客尘常向静中参。
千帆过眼人何在，一笛穿云水自横。
潮回海北风偏壮，秋满江南客未归。
花閒笑语从云散，天下英雄岂陆沈。
一日又从头上过，百年多在梦中行。
落雁景翻秋宇迥，乱雅啼带夕阳飞。
飞雨隔愁横笛后，残镫照梦落花前。
燕云海阔归鸿杳，蜀汉城荒戍马閒。
雁寒景落三山月，骑俊神通万里城。
风雨黄花秋兴熟，江湖归路客愁轻。
千山落木秋来客，两袖西风旦过僧。
天开暝色云千里，雨洗秋空月十分。
术岂有灵能起死，梦从何处忍忘归。
剩携尊酒斟蓝尾，惜不杯羹荐墨头。
远水涵空迷极目，落花如雾拥归轩。
千年饱服长生药，三朵长簪不老花。
风定落花深一寸，日高啼鸟度千声。
为报寻芳沽酒客，年年到此且徘徊。
味重带新驰驿贡，花旌难老隔年芳。
忍看夜影分残月，别送秋声入晚风。
色空了了空还执，体相如如相即非。
白云深处访禅扉，一簇楼台锁翠微。
向日草青牛引犊，经秋田熟稻生孙。
两袖清风蓬岛路，一襟明月海天秋。
多情未老已白发，野思到春如乱云。
园林换叶梅初熟，池馆无人燕学飞。
松欺腊雪千年古，竹扫溪风六月寒。
□踏浪□知浪险，蝶翻花宅惜花空。
片帆忽逐飞鸿去，知落谁山第几重。
人看人，火照火。无杂坏，忘彼我。
言前体道乾坤窄，笔下搜吟海岳枯。
千点乱山横紫翠，一钩新月挂黄昏。
一笛西风吹落日，满帆行客背孤城。
吴头楚尾祗咫尺，斗盛牛明直古今。
夜深更拥寒衾坐，明月梅花共一窗。
云归青嶂雨初歇，花卧碧苔春已休。
白日干戈万马尘，铁心不碎竟谁身。
多情樵牧频簪髻，无主蜂莺任宿房。
游鱼顾影惊寒月，宿鹭迷群下夕阳。
应有化人巢木末，枝间一国自行春。
杨柳影疏秋霁月，梧桐叶坠夕阳天。
耻见横人欺楚约，忍闻稚子劝君行。
桥横云壑连朝渡，雨暗灯窗半夜棋。
每遇花时人竞取，祇愁斫尽春风枝。
连山横截展一臂，为我障断西南夷。
谁言岭外无霜雪，何事秋来亦满头。
坐忘日月三杯酒，卧护江湖一钓船。
檐垂冰箸晴先滴，草屈金钩绿未回。
城下江流金雁水，亭中人弄玉弦琴。
马寻旧路知归去，龟放长淮不再来。
不能歌，不能吟，潇湘江头千古心。
不识日高眠起处，何如风定舞馀时。
青共立，米去皮。此时节，甚光辉。
衰俗易高名已振，险途难尽学须强。
截开野色教天阔，斫断浮云放日高。
秋风凉，松韵长。未归客，思故乡。
弄珠解佩风流古，缓带轻裘道味闲。
平地风烟飞白鸟，半山云木卷苍藤。
平地风烟横白鸟，半山云木卷苍藤。
龙归一饷云遮洞，猿叫三声月满山。
营古杳难寻白石，山灵惭未识乌君。
高标远韵果何处，宜在小沼浮荷花。
奇哉江南郭夫子，一顾能令泉价美。
江入海门吞百粤，楼横铁瓮跨三山。
焚香再拜穿华线，候得神光白气飞。
不会人间闲草木，预人何事管兴亡。
何处转添孤客恨，两溪流水一城花。
小园寂寞锁春风，初见梅花一树红。
人拾为衔真可惜，皮开子落不论钱。
风约乱云归陇首，角催明月出波心。
斜拖阙角龙千尺，澹抹墙腰月半棱。
愿君早作归来计，同醉园林二十春。
晓来风入万花动，零落满头飞下时。
山头日日风和雨，行人归来石应语。
水似人清光滴眼，山随天远翠浮眉。
小桃斜映绿杨丝，激水泠泠漾日晖。
几疑银汉馀波溢，浪衮黄金砌畔泉。
时辟西湖作胜游，使君元是济川舟。
相逢尽欲倾家酿，久客谁能散橐金。
君王旦暮方尝胆，犹筑池塘长紫鳞。
蒲根水满雁初下，梅径香寒蝶不知。
花明柳暗一溪水，日薄云浓三月天。
清都琼叶霏霏下，净界空花种种开。
晚喜此士来相亲，呼童汲涧濯玄云。
已无丑扇几边乱，空见春锄天际飞。
山翁何事冲寒往，知有梅花在隔溪。
一日日，一时时。龙门老，心自知。
轩前山色依然绿，轩下泉声漱玉寒。
暮天斜去空成字，远地频来不寄书。
满目烟含芳草绿，倚兰露泣海棠红。
微意平生在江海，尘冠今日为君弹。
古来此景叹经岁，今夜谁家不倚楼。
梢横波面月摇影，花落尊前酒带香。
青山有恨花初谢，流水无言草自春。
青干霄外山千尺，碧入林间水一条。
八桂西南天一握，重江今古水双流。
闲多卷满新成句，懒极床堆未答书。
莫讶杖藜归去早，家山闲却一溪云。
不使翠分旁牖去，却缘清甚畏人知。
朝雨未休还暮雨，腊寒才过又春寒。
巧将千嶂遮晴日，借得三眠作翠帷。
晓猿啼破千岩翠，古木阴成一径幽。
人间八月秋光好，芙蓉溪上春酣酣。
枕簟绿阴花谢后，轩窗清景月明时。
人有悲欢头易白，山无古今色长青。
含桃红紫莺声老，宿麦青青燕子飞。
河横星斗三更后，月过梧桐一丈高。
世事无穷贫不尽，人生有著到思量。
南亩桑麻无旧户，西园桃李变新栽。
天气未佳宜且住，风涛如此亦安归。
红尘紫陌江声外，绿嶂青岚书几间。
先生只此在山中，莫道云深不知处。
竹密不知云欲雨，山高尽见水朝宗。
直令万乘高凡眼，不道人间例是贪。
肉还父，骨还母。日西沈，水东注。
夜夜月明金苑里，如何照不到长门。
一草亦关春造化，众星能表月精神。
可怜门外新归燕，不见堂前旧主人。
江山千里俱头白，骨肉十年终眼青。
蛙鸣莫夜官何为，蝶恋芳菲梦不知。
万株翠干根成后，一个閒僧手植初。
眼昏书字不著纸，耳重听言常问人。
白鸟一双帘外去，芦花风静钓舟闲。
身闲不入红尘市，梦好频惊画角声。
石间圆影叠金波。涧含苍壁隐青萝。
把酒从来不可期，吾降今日少人知。
竹院鸣钟疑物外，画桥流水似江南。
数树残花喜春在，一声啼鸟觉山深。
腊底东风絮白云，烂头细雨暮纷纷。
莫歌月节折杨柳。前溪变声悦郎口。
与郎好，犹不及琵琶，时得郎回抱。
惊雄逝兮孤雌翔。临归风兮思故乡。
折杨柳。百鸟园林啼。道欢不离口。
夜相思。投壶不得箭。忆欢作娇时。
奈何许。所欢不在间。娇笑向谁绪。
松上萝。愿君如行云。时时见经过。
所欢子。莲从胸上度。刺忆庭欲死。
东台百馀尺。凌风云。别后不忘君。
三羊五马，马子离群，羊子无舍。
朝牧于林，暮钓于溪，吾何忧而。
禹得金简玉字书。藏洞庭包山湖。
五马游春，彩佩照人，光生南陌。
休休得也□，云深处、高卧斜阳。
旧家杨柳依依绿，长锁春来庭院。
我歌我歌，旧民犹可，新民奈何。
遇徐杜者必生，遇来侯者必死。
火灭修容，慎戒必恭，恭则寿。
不是老僧亲写，晓来谁报平安。
摩挲道傍醉石，定是天边酒星。
黄之滨，其马踰轮，皇人如神。
夜相思。望不来。人乐我独愁。
满树叶繁枝重，缀青黄千百。
神羊既不触，夕鸟欲依人。
吟中双鬓白，笑里一生贫。
闺树红滋变，庭芜白□□。
谁谓九龙帐，惟贮一归郎。
宁食三斗尘，无逢权怀恩。
先生不在此，千载只空山。
有水鱼争乐，无人鸟共歌。
地灵无俗草，岩静有仙禽。
海曙云浮日，江遥水合天。
家住青山下，时向青山上。
还应鼎湖剑，千载忽同归。
舜耕馀草木，禹凿旧山川。
云壑凝寒阴，岩泉激幽响。
河鱼未上冻，江蛰已闻雷。
水光先见月，露气早知秋。
因缘三纪异，契分四般同。
雨随青嶂合，云拂画旗来。
先朝六驾日，远虞附已深。
吟倚雨残树，月收山下村。
地偏云自起，日暮山更深。
白日故乡远，青山佳句中。
宝帐香重重，一双红芙蓉。
冥云生易满，秋草长难高。
为学心虽满，知君如掩扉。
护犊横身立，逢人揭尾跳。
石压笋斜出，谷阴花后开。
草庐龙旧卧，花府凤曾栖。
轮中别有物，光外更无空。
落花真好些，一醉一回颠。
独来成怅望，不去泥栏干。
鸟归花影动，鱼没浪痕圆。
高树多凉吹，疏蝉足断声。
堂高凭上望，宅广乘车行。
到处自凿井，不能饮常流。
万木无一叶，客心悲此时。
都缘心似水，故以钵为舟。
熊踞庭中树，龙蒸栋里云。
转扇来清风，援琴飞白雪。
整巾千嶂耸，曳履百泉鸣。
风便磬声远，日斜楼影长。
篆经千古涩，影泻一堂寒。
谁言百人会，兄弟也沾陪。
枝迎南北鸟，叶送往来风。
邻僧犹未起，明月早先知。
东立朝雨霁，南飞夜月明。
伴行唯瘦鹤，寻寺入深云。
伴行惟瘦鹤，寻步入深云。
昔作树头花，今为冢中骨。
风高弓力大，霜重角声干。
孤舟半夜雨，上国十年心。
水光先见月，露气早知秋。
万木残秋里，孤舟半夜猿。
伴行唯瘦鹤，寻寺入深云。
昔作树头花，今作冢下骨。
树古叶黄早，僧閒头白迟。
群材方用楚，一士独辞燕。
村酒仅数行，野蔬不盈掬。
溪山新月上，江海故人同。
云山随处觉，风雨兴中孤。
老来非厌客，静里欲书经。
寻光来佛后，窃食犯僧残。
寸地不可弃，东风何处无？
种瓜思夏实，分菊待秋花。
晴原望新麦，一片绿云香。
至元十五六，狗儿坏我屋。
自言羊可种，不信茧成丝。
蠹众而木折。隙大而墙坏。
同贫清风馆，共素白云室。
挂鞍长林侧，饮马修川湄。
平湖旷复远，高树峻而危。
一母生三天。两天共五年。
红片半随风，又半随流水。
西风渐冷，园林万木凋黄。
枕冷衾寒，夜长无奈愁何。
灯火楼高，移下一天星斗。
风撼梧桐影碎。凄凉天气。
却教人，逢春怕，见花羞。
寸地不可弃，东风何处无。
凤驾都门晓，凉风苑树秋。
山来分楚越，水落会蒸湘。
瑞露零宵极，仙盘奉帝家。
称觞一之日，祝圣万斯年。
戴归双綵胜，就赐五辛盘。
种瓜思夏实，分菊待秋花。
无叶滋春色，有花开晚红。
老筇支瘦影，寒木凭吟身。
积雨生残稻，苍苔入旧笼。
风涛秋渡阙，烟雨晚村孤。
累重无歌舞，官闲省簿书。
蚁返愁寻穴，鸦归喜见巢。
草黄眠失犊，石白动知鸥。
林暝鸟呼雨，径深童扫云。
经夏地无暑，未寒泉有冰。
凉风回远笛，暝色带归舟。
青女横霜夜，神炉盛冻天。
樵斧和云斫，渔蓑带雪披。
柳色知春浅，钟声觉寺深。
避虎连村静，分鱼一市腥。
不逢星汉使，谁识是灵槎。
岩深松半露，石乱水分流。
竹韵扣寒玉，苔花叠碧钱。
松窗晴似雨，竹径夏如秋。
惜花愁有雨，待日喜无云。
水村烟暝早，山馆夜寒多。
绕臂双条达，红纱昼梦警。
人畏轩台久，春归雨泽多。
林缺添松补，篱疏倩菊遮。
黄犊拖犁倦，青帘说酒清。
风腥蛮市合，日上瘴云红。
分符真吏隐，燕寝傍岩栖。
石压木斜出，岸悬花倒生。
水活冰无日，枝柔树有春。
蛇露根穿岭，龙眠影在潭。
繁萼香琼乱，残英绛雪遗。
行人晚更急，归鸟夕无行。
海云含雨重，江树带蝉疏。
天醉笙歌外，风香罗绮馀。
旁迷绿虫挂，近识翠禽呼。
木围三寺影，川合两江波。
别后频芳草，愁边更落花。
选诗非选官，论诗非论人。
醉令难同社，仙鹅肯换书。
惠和官尚小，师达禄须干。
题诗人已贵，衮路冠三台。
梅以白为正，菊以黄为正。
綵槛应无分，春风不借恩。
凭高看渐远，更上最高楼。
嚼梅香袭齿，攀柳绿藏巾。
扁舟载双鹤，万卷贮群书。
珠盘临路泣，斗印入乡提。
五十践衰境，加我在明年。
砚润浮残墨，琴乾响断弦。
顿超捷进脱，故习肩前修。
思苦无一字，意来成数篇。
随为楚西南，郡颇富山水。
寺老柳遮塔，雨多春碍船。
一江分两界，二寺对双蓬。
冰看时俗薄，雨弄客愁多。
木落青无影，荷枯澹有香。
水痕才破腊，云黯似知春。
燕忙将入夏，蚕暖正眠春。
奚车一牛驾，朝马两人骑。
气蒸不待薪，水活可烹鼎。
恩袍草色动，仙籍桂香浮。
寒儒逢景运，报德合如何。
三月内方有，百花中更无。
细栽烟外叶，繁并暖前枝。
旧苑珠千树，寒郊玉万层。
露夕梨津饱，霜天蟹甲肥。
云移鸟灭没，风霁蝶飞翻。
眼昏书字大，耳重觉声高。
若要居二宅，先须入礼门。
碧云千里暮，红叶十分秋。
已从槐借叶，更染菊为裳。
未能子字民，但欲兄事钱。
忧兄行不得，劝客不如归。
玉盆应有意，要洗贪者廉。
钗斜穿綵燕，罗薄剪春虫。
柳老抛绵后，梅酸著骨时。
半轩开万象，一水断双峰。
远雁入空碧，孤舟浮浅清。
日回龙并影，风过凤联声。
王貌闲知鹤，黄吟苦似猿。
秋声和暮角，膏雨逐行轩。
海月随帆落，溪花绕驿流。
雨密丝桐润，潮平钓石沈。
缘曾分月种，故发入云香。
清如玉壶冰，澹若朱弦瑟。
草不惊皇辙，山能护帝舆。
山川百蛮国，雨露九天书。
春归万年树，月满九重城。
船官风破浪，关吏鼓通晨。
洲渚千奴熟，旌旗五马来。
吏辞如贺日，民送似迎时。
浪平山接影，山尽树回根。
山秀云成叶，江湍浪作花。
荐菊明诗眼，看梅长道心。
如何五载后，不问九疑归。
辟户夜通月，掬泉朝饮星。
地旷日难晚，海宽天欲浮。
祇教人种菜，莫误客看花。
云树天低楚，烟汀地失吴。
拥路东方骑，悬腰左顾龟。
谁哀城下酌，不废洛中吟。
十钟人既醉，九奏凤来仪。
莫待柳吹绵。吹绵时杜鹃。
竹多翻障月，木老只啼乌。
花缩添新紫，香消减旧黄。
人从生处乐，谁向死前休。
诗酒独游寺，琴书多寄僧。
耿耿一寸心，不能去庭闱。
算吟千万首，方得两三联。
风回时带笛，烟远忽藏村。
梦回千里外，灯转一窗深。
语离遽何许，话旧复何时。
细雨双飞鹭，寒蓑独钓船。
春消千嶂雪，清逼五湖秋。
露湿看花脚，莺啼欲晓山。
孤云不为雨，尽日却归山。
鹤归空有恨，云散本无心。
春到不择地，石傍花自开。
残灯吟夜雨，破榻卧秋山。
小山不能云，大山半为天。
每蒙天一笑，遂与物为春。
冰雪凝难解，风云庆有时。
水边闲咏处，云岛月斜明。
溪月涵虚影，山云护断香。
风雨送迎地，别离多少人。
脸薄难藏泪，眉长易觉愁。
四山来不断，一水去无穷。
月入星辰大，山明天地秋。
霖作商岩雨，薰来舜殿风。
两制诚堪美，青云侍玉舆。
自作先生传，谁为故吏碑。
著衣轻有晕，入水淡无痕。
炊熟风瓢动，吟归雪砚枯。
尽日飞花急，隔溪芳草深。
春风任花落，流水放杯行。
若更花解语，却解使人愁。
二龙骖夏服，双鹤记尧年。
竹醉人还醉，蚕眠我亦眠。
分石同僧坐，看松见鹤来。
轻袂杨花落，遥装燕子随。
双蜂上帘额，独鹊袅庭柯。
莫叹鬓如雪，且教心似灰。
南人如问雪，向道是杨花。
西北高楼在，东南王气销。
晓陌壶浆满，春风骑吹长。
高为天一柱，秀作海三峰。
思满离亭酒，魂惊客舍乌。
此生头已白，无路扫王门。
天形包旧楚，水影动全吴。
避秦荒径在，招屈古祠空。
官卑逢酒强，事简作书勤。
转叶香随风，舒花影凌日。
阴微辨樵火，霁早误僧钟。
洒窗蚕食叶，入竹蟹行沙。
花开才一信，人日故多阴。
蟹遁迫众隙，鹤饥拳两阶。
雁愁奔旧菊，蟹健敌新醪。
秋兰临涧活，石蟹带霜饥。
梦无全觉久，诗只半聊奇。
蟹与人同健，诗如酒怕陈。
蟹生溪味爽，梅报野香疏。
宦情薄于水，吟鬓早为霜。
到海祇十里，过山应万重。
白发风前酒，黄花雨后镫。
风雨低黄鹄，江湖老白鸥。
溪上接秦头，远江分楚尾。
晚烟晴带湿，春雾暖生香。
僧居负高青，佛阁俯深翠。
地灵得南徐，天险称此固。
故人怜我贫，走送不待买。
戏作风枝斜，垂恼玉堂宿。
春飞白玉花，秋吐黄金实。
一官如马小，众眼似衫青。
句牵主人衣，一步行不得。
树既摧为薪，花亦落为尘。
王貌闲如鹤，黄吟苦似猿。
本是无情物，南飞又北飞。
一望和烟碧，悠悠去不回。
未飞三日雪，却报一枝春。
若欲受持者，应须用眼听。
剑月啼猿苦，江沙濯锦寒。
山日秋光短，江虹晚影低。
雾开离草迥，风逆到花迟。
关河虎符重，殿阁兽樽闲。
松声和雨听，山色带云看。
从归青嶂里，不出白云来。
自从游紫陌，谁肯隐青山。
敢言知己少，性本类孤云。
澜深鱼自跃，风暖客还来。
河来天上阔，云度月边轻。
寒禽栖古柳，破月入微云。
探骑通番垒，降兵逐汉旗。
关河双鬓白，风雪一灯青。
坐石云生袖，添泉月入瓶。
境闲僧渡水，云尽鹤盘空。
剑静龙归匣，旗闲虎绕竿。
露馆涛惊枕，空庭月伴琴。
寒灯催腊尽，晓角唤春归。
空潭闻鹿饮，疏树见僧行。
磬断虫声出，峰迥鹤影沉。
扇声犹泛暑，井气忽生秋。
云残僧扫石，风动鹤归松。
春浅冰生井，宵分月上轩。
岭暮清猿急，江寒白鸟稀。
古戍生烟直，平沙落日迟。
露寒金掌重，天近玉绳低。
惊蝉移古柳，斗雀堕寒庭。
鹤传沧海信，僧和白云诗。
鸟暝风沉角，天清月上旗。
多年不道姓，几日旋移家。
喧风生木末，迟景入泉心。
湘云随雁断，楚路背人遥。
品画逢名岳，横琴忆古贤。
岚重琴棋湿，风长枕簟寒。
归禽动疏竹，落果响寒塘。
路遥无去伴，山叠有啼猿。
富嫌千口少，贫恨一身多。
要路花争发，閒门草易荒。
白云覆青山，青山顶不露。
晴原望新麦，一片绿云香。
无魔不成佛，观过始知仁。
路险客须到，山高人尽耕。
但喜亲庭健，何愁客路长。
僻疑昏有虎，静怪晓无鸡。
竹静深留月，花多不辨香。
城响涛头入，江昏雨脚斜。
感公行乐处，蚤莫得相思。
两屐上层楼，一目略千里。
竹才生便直，梅到死犹香。
泉涌龙频跃，山灵鸟不来。
柳断桥方出，烟深寺欲浮。
寒临重阁迥，影带乱山流。
自然鸥鸟亲，日与渔樵遇。
乘月多忘归，往往带霜露。
水云生四面，常恐世人迷。
今宵方对月，何日结忘年。
鸟归花影动，鱼触浪痕圆。
不知吹者意，何似听人心。
海月随帆落，溪花绕驿流。
船官风破浪，关吏鼓通晨。
雨别荆台梦，风回越水樵。
草平天一色，风暖燕双高。
红尘三尺险，中有是非波。
先生已何处，依旧白云飞。
众山四面合，二水南北流。
因君古人风，更欲投吾簪。
炎日似流金，火云如匹绛。
方竹同吾操，端然直物间。
微雨鹭翘艇，夕阳人倚楼。
古寺当江湄，归舟昔尝往。
今日湖中石，当年天上星。
空传赵居士，不见纸衣僧。
文日闻贼报，七日走如烟。
花随红意发，叶就绿情新。
巨为三县镇，雄据众山尊。
每闻同列进，不觉寸心忙。
彼美出南国，关山不常有。
霁色澄千里，潮声带两州。
行到寺中寺，坐观山外山。
晴开千障雾，翠落万家楼。
岩排星斗七，石涌佛身三。
山晓月初上，江鸣潮欲来。
鲁直今已矣，平生作小诗。
陇云飘软玉，江月洗寒金。
吾今为奉职，子莫怨鸾孤。
花笑似留客，鸟啼如唤人。
仙云春对客，神烛夜流空。
金屋暖犹积，玉关寒更深。
极目又芳草，捲帘非故山。
学诗比登仙，金膏换凡骨。
应为览德归，来仪化灵迹。
谁折可怜花，置我经行处。
谁能分梦觉，真妄两悠悠。
木落千山瘦，天高一雁横。
贪夫蚁旋磨，冷官鱼上竿。
不知更事多，但觉拜人少。
拥炉莫言冷，世间行路难。
汉节从分竹，刘鞭不用蒲。
谁家竹可款，何处酒难忘。
夜雨急还急，客愁深复深。
玉立竹千亩，金垂橘万头。
向使不死贼，未必世能容。
青女霜如失，黄人日故迟。
山色秋难老，池光夜不昏。
长安酒苦贵，蟹初臂著霜。
人闲知昼永，花落见春深。
云护俨公塔，天清雷满池。
饥肠不贮酒，冻粟自生春。
郡为三蜀蔽，地与两京通。
江阔吞章贡，原长接广闽。
试将天下照，万象总分明。
灯昏鼠窥研，雨急犬穿篱。
徘徊临北顾，慷慨俯东流。
小楫登鱼蟹，平原聚鸟乌。
溪瘦玉声小，山横翠色深。
暖河消雪带，风柳散冰丝。
况此春欲暮，风温脱花须。
五岭炎蒸地，从来着逐臣。
近城殊未发，君与探山宫。
轮中如有物，光外更无空。
诗书满肠腹，应笑带经人。
反躬端得味，当得有馀师。
明年桃李月，春入马蹄轻。
一樽溪上别，孤棹雨中行。
贫居三不往，薄宦两无求。
细花穿弱缕，盘向绿云鬟。
天晴常网湿，船窄自心宽。
数年何处客，昨夜独归船。
云生画佛壁，叶落病僧房。
终日无人到，隔林惟鸟啼。
一春多是雨，四壁半生苔。
飘风惊日月，落叶满乾坤。
井在丹谁炼，碑残墨欲枯。
郡乘纪春申，山因号曰君。
雁断风仍急，鸟啼天正阴。
石压笋斜出，崖悬花倒生。
到江吴地尽，隔岸越山多。
屋头风过雁，灯背月移窗。
风雨不出户，儿孙共读书。
雁沈秋驿雨，鸡送晓窗灯。
门当车马道，帘隔利名尘。
云开千里月，风动一天星。
绿涨他山雨，青浮近市烟。
月色四时好，人心此夜偏。
春水有秀色，野云无俗姿。
出处自有时，人生安得偕。
兴怀旧游者，零落已将半。
一适乃云可，得丧非所患。
过辞二亲墓，振策陟长衢。
妍歌展妙声，发曲吐令辞。
濯龙望如海，河桥渡似雷。
寒威渐离风，春色方依树。
教我莫思量，争不思量。
一声啼鸟，常道无消息。
竹边风细，月色淡阴阴。
莺掷垂杨，一点黄金溜。
空将别泪，洒作人间雨。
桃花园，宛转属旌幡。
人死留名，豹死留皮。
乔木先枯，众子必孤。
逢贼得命，更望复子。
目有四白，五夫守宅。
花开来里，花谢也里。
父邪母邪。天乎人乎。
断竹续竹。飞土逐肉。
楚虽三户。亡秦必楚。
忍之须臾，乃全汝躯。
得人者与。失人者崩。
云闭星月，飞琼集庭。
玲珑枝枝，斗妆金粟。
疏绮笼寒，浅云栖月。
蝉碧句花，雁红攒月。
烟横山腹，雁点秋容。
见处即已，无心即了。
金谷移春，玉壶贮暖。
三府三起，作苦何辞。
汗粉难融，袖香新窃。
珠蹙花舆，翠翻莲额。
商，西风只在垂杨外。
孤云两角，去天一握。
老大多材，十年坚坐。
渚明沙霁，雨晴霞丽。
静而有文，可不与语。
居百尺楼，或拜其下。
熊经鸟申，可以长生。
三真六草。为天下宝。
手攀弱枝。足逾弱泥。
帆随湘转。望衡九面。
有义有礼。房家兄弟。
其益如毫。其损如刀。
智如禹汤，不如常耕。
讲书论易。其锋难敌。
一两丝能得几时络。
能赋能诗。阳休之。
待钱来，待钱来。
云行西，星照泥。
天将雨，鸠逐妇。
百年为市后为池。
麟之口，光庭手。
一鸡死，一鸡鸣。
不得登，登便倒。
三公后，出死狗。
逢儒则肉师必覆。
骑马来，骑马去。
冷蝶寒蜂尚未来。
高树阴疏鸟不留。
欲问皇天天更远。
且劝香醪一屈卮。
六曲句阑四面风。
王孙去后多芳草。
海棠著雨透胭脂。
炉香如雾斗帐深。
落花点点绣苍苔。
花有重开月再圆。
寸心如铁不关愁。
无情却被多情恼。
花有重开日□圆。
夜寒斗觉罗衣薄。
去不远，路无多。
凤楼帘卷鳌山对。
花开时节连风雨。
杏花著雨胭脂透。
欲折花枝斜插鬓。
一种相思两地愁。
黄昏新月一钩纤。
更憔悴、羞人见。
今夜谁添一种愁。
怎数向、更筹计。
往事旧游浑似梦。
鹦鹉能言争似凤。
水边遥见久停桡。
雪底黄精与不疏。
一回酒渴思吞海。
道旁曾种万株松。
月如无恨月长圆。
春风天远望不尽。
几度诗狂欲上天。
兰夜沉沉鹄漏长。
哭愿吾皇不共天。
奉使南游多好景。
天高地下礼居中。
一目全牛万隙开。
此生吾变未蹉跎。
人去人来眼转新。
籍甚人言易已东。
春风亭上问秋风。
行人将底酬春色。
疑是西湖处士魂。
惆怅晚来风定后。
何人月下此幽寻。
客愁春恨两茫茫。
直似山阴雪下时。
天与风流春与娇。
可怜风味故依然。
辨色争朝咫尺颜。
多情为我香成阵。
虽贫未肯气如霄。
熊儿投□骥子扶。
君自成龙我成道。
分明贮秋汀一角。
涧含苍壁隐青萝。
石间圆影叠金波。
八月分圆二十年。
君未知人穷相事。
不知雨后理精神。
独上西楼四望赊。
飞云过雨洒明月。
莫恨东风剪拂迟。
病与西湖绝半年。
都在吟情句眼中。
春浦雪，涧泉梅。
秋来一凤向南飞。
精一危微共一心。
士死惟留姓与名。
绿树新蝉第一声。
水暗人家水拍堤。
半欲离披半欲开。
水底日为天上日。
茅屋萧然野水东。
浮云暗不见青天。
二五相逢路再迷，
屋角数声鸦噪柳。
耕馀龙跃云津去。
谁与诗人管醉魂。
落日天寒客自愁。
万木逢霜一劫灰。
一身尽著雪衣裳。
从来明月无古今。
满屋挂碑光耿耿。
莫学饥鹰饱便飞。
过湖摧手屡沾襟。
落花点点乡苍苔。
怎数向、更筹计。
欹枕无眠又无寐。
一回酒渴思吞海。
怪鸟啼春不避人。
物外风尘不染颜。
世上几时曾好古。
寒食年年必上公。
养拙藏愚春复春。
因郎憔悴却羞郎。
雨晴梨花春有光。
冉冉绿雾生人衣。
吾曹总为长江老。
二顷田园祇旧时。
竹閒初折半斜枝。
看花出约几时回。
龙沙依旧抱城流。
眼底青山映寂寥。
一枝春瘦雪初消。
星斗垂光烛紫坛。
已束归鞍逐去鸿。
临流谁复赋新诗。
章江之水抱城流。
浮云事有千端异。
船拥清溪尚一樽。
欲问此根何处得。
罗衣消尽恁时香。
闲愁也似月明多。
祗把清风占得公。
一寸玄云万斛泉。
玄中一著是吾宗。
几回梦作花间蝶。
不知雨后更精神。
又欲其生树上苔。
无热天中第一仙。
万叠云山飞小雁。
紫泥还拟九天来。
凿石见火能几时。
富则盛。贫则病。
力贵突。智贵卒。
卒客无卒主人。
任他春去春来。
倚风三喷横竹。
莫怪沈腰易瘦。
一庭影浸梧竹。
悠悠万里云水。
万里秋容浩荡。
旋折枝头新果。
满地落红千片。
几声天外归鸿。
一寸云万斛泉。
多情到了多病。
黄昏新月一纤。
出居安能郁郁。
雨月额千里赤。
黄贼打黑贼。
在室愧屋漏。
愚夫子不招。
梦里换春秋。
岁尽天涯雨。
江山几路分。
上潮吞海日。
十载恋明主。
田父可坐杀。
槐序候方调。
剑是两蛟龙。
三马俱白眉。
细雨乱如毛。
无计奈愁何。
更一声啼鸟。
无心傍照台。
风雨江城暮。
陟彼南山采。
春风吹孤云。
茶疏缘睡少。
波涛海寺秋。
酒禄嗟予薄。
君臣千载遇。
两岸夕阳红。
风过落花红。
风物一堆灰。
回首重阳嗟。
十日醉如何。
吾宗天下著。
疑与月相吞。
少孤主易感。
山寒杏未花。
云连京国深。
城中三亩宅。
读书岂为官。
横枝对菊开。
登临虽未立。
病起百花开。
有水不栽莲。
梅花处处妍。
空把月中枝。
堂有虚白闲。
天西玉一钩。
饥肤片玉明。
放怀便所便。
平生只信缘。
思君带孔移。
乾阙一钩金。
二疏辞汉去。
芳草碧连天。
□□含娇眼。
训大宽深古，
兴尽回兰棹。
兴亡两丘土。
笙歌陪酒圣。
与君分两石。
乱山争夕阳。
啼妆露着花。
雪曳山容改。
共看栖树鸦。
夕阳绿涧明。
半白在梨花，
独树临江古。
南来知寄谁。
云掌月阴晴。
纷纷事如麻。
萧萧亦复起。
老吏抱案死。
不索何获。
天气阴阴。
魄散魂飞。
庭梧叶坠。
风剪梧桐。
青春三月。
挑云研雪。
错应谁铸。
雨后轻寒。
金鸭香消。
喜见春。
